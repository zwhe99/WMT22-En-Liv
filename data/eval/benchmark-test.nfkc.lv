Daudz laimes mūsu kolēģim, igauņu, latviešu un arī lībiešu valodas kontaktu pētniekam Lembitam Vabam, kurš šodien saņēmis Latvijas un Igaunijas Ārlietu ministriju Valodu balvu!
Sveicam jauno Igaunijas prezidentu Alaru Karisu – kādreizējo Tartu Universitātes rektoru, kurš patlaban, būdams Igaunijas nacionālā muzeja direktors, glabā lībiešu mantojumu!
Laimonim Rudzītim – Rīgas lībiešu pēcnācējam – 115!
Mēneša priekšmets – Lībiešu vasaras universitāte un Lāžu ozols
Par Lībiešu vasaras universitātes tradīciju kopš pirmās tās norises 2013. gadā kļuvusi tās dalībnieku kopīgā fotogrāfija pie Lībiešu krastā slavenā Lāžu ozola.
No 2021. gada 30. jūlija līdz 8. augustam Košragā norisinājās jau trešā Lībiešu vasaras universitāte, kuru rīkoja LU Lībiešu institūts sadarbībā ar Tartu Universitāti.
Lībiešu vasaras universitātes laikā dalībnieki apguva lībiešu valodu, tikās ar lībiešu valodas runātājiem, iepazina lībiešu vēsturi, kultūru un mūsdienas, tostarp lībiešu pēdējo vēsturiski apdzīvoto teritoriju – Lībiešu krastu, kas tieši tāpēc izraudzīts par vasaras universitātes norises vietu.
Par Lībiešu vasaras universitātes tradīciju kopš pirmās tās norises 2013. gadā kļuvusi tās dalībnieku kopīgā fotogrāfija pie Lībiešu krastā slavenā Lāžu ozola.
Lāžu ozols ir Vaides ciema Lāžu sētas rota un bagātība vairā nekā divus gadsimtus.
Lāžu sētā dzimis pirmais profesionāli izglītotais lībiešu skolotājs Nika Polmanis (1823), kopš 19. gs. 60. gadiem te saimniekojusi Launicu dzimta, kuras pārstāvis Andrejs Launics 19. gadsimtā pierakstījis lībiešu kāzu aprakstu un sadzīves ieražas, Lāžu mājās ir bijusi pamatskola lībiešu bērniem (no 1923. līdz 1937. gadam).
20. gs. 30. gadu beigās par Lāžu saimnieku kļuva Alfons Bertholds (1910–1993) – zvejnieks, lībiešu dzejnieks, tautas garamantu zinātājs –, un arī pašlaik Lāžu ozola pakājē šeit saimnieko Bertholdu dzimta.
Lībiešu vasaras universitāte ir beigusies, bet daži tās mirkļi skatāmi Latvijas TV.
Vēlreiz liels paldies visiem dalībniekiem un atbalstītājiem – Tartu Universitātes ASTRA projektam PER ASPERA, Izglītības un zinātnes ministrijai, Latvijas Universitātei un citiem draugiem.
Īpašs paldies Talsu TV par sirsnīgo tikšanos un Marc Daniel Skibsted Volhardt, Tuuli Tuisk un Miina Norvik par iespaidiem.
Rīt Košragā sākas jau trešā Lībiešu vasaras universitāte!
Mēneša priekšmets – Kolkas bākas dzīvojamā ēka
Žurnālā “Ilustrētā Junioriem” Daniels Skulte vaicā “Vai joprojām pastāv lībiešu valoda?” Žurnāls ar LU Lībiešu institūta palīdzību sniedz atbildes par lībiešu valodu mūsdienās un senāk, kā arī par lībiešu un latviešu valodas saikni.
Liels paldies Danielam par uzdoto jautājumu!
Lustīgu līgošanu!
Saruna ar Helmī Stalti
Bagātā jūrmala – tiksimies Mazirbē!
Daudz laimes Latvijai neatkarības atjaunošanas gadadienā!
Paldies ikvienam, kas pirms 30 gadiem balsoja par neatkarības atjaunošanu, bet īpaši vienam no tiem – lībietim Ilmāram Geigem!
Draudzīgs sveiciens visiem igauņiem no Latvijas Universitātes profesores Janīnas Kursītes un viņas ģimenes.
Latvijas Universitāte tapusi Renātes Blumbergas grāmata par lībiešu tautas namu.
Sveicam lielākās lībiešu nemateriālā mantojuma kolekcijas glabātāja – Igaunijas Literatūras muzeja – jauno direktoru Tenisu Lukasu!
Mēneša priekšmets – Nika Polmaņa lielformāta (122 x 207 cm) portrets no režisora Uģa Oltes topošās spēlfilmas “Upurga”.
Iznācis konferences DHN2020 rakstu krājums.
Tajā lasāms arī LU Lībiešu institūta pētnieku Valta Ernštreita un Guntas Kļavas raksts “Taking the Livonians into the Digital Space” par iespējām, ko digitalajām humanitārās zinātnes var piedāvāt apdraudētajām valodām un kultūrām.
Karls Pajusalu radio stāsta par Ludzas igauņu valodu.
LU Lībiešu institūta zinātniskās asistentes Elvīra Kalniņa un Annija Lazdiņa piedalījās Zinātnieku naktī un stāstīja par savu pieredzi, pienākumiem un pētījumiem.
Daudz laimes neatkarības atjaunošanas dienā, dārgā Latvija!
Šodien lībieši modina putnus.
Noklausieties putnu modināšanas dziesmu lībiešu dzejnieka un kultūras glabātāja Pētera Damberga izpildījumā!
Pirms 101 gada Igaunijā dibināta Dzimtās valodas biedrība, kuras pirmā izdotā grāmata – Pirmā lībiešu lasāmgrāmata kļuva pirmo laicīgo grāmatu lībiešu valodā!
Daudz laimes!
24.martā seminārā par digitālo humanitāro resursu izmantošanas iespējām LU Lībiešu institūts stāstīs par tā veidotajiem resursiem lībiešu valodai un kultūrai.
Ja nevaram tikt uz Kolku, Kolka nāk pie mums!
LU Lībiešu institūts piedalās diskusijā par pirmiedzivotāju jautājumiem – 2.diena.
LU Lībiešu institūts piedalās diskusijā par pirmiedzivotāju jautājumiem.
Rīt tajā gaidāma arī uzruna par lībiešiem.
LU Lībiešu institūta pētnieka Ulda Baloža grāmata “Lutsi kiele lementar. Ludzas igauņu valodas ābece” – 2020. gada izcilākā grāmata humanitāro zinātņu jomā Latvijas Universitātē!
103! Daudz laimes dzimšanas dienā, dārgā Igaunija!"
Somu valodnieka Vilho Seteles 1912. gadā tapusī lībiešu fotogrāfiju kolekcija tagad apskatāma krāsās.
Paldies Tvanam Gosenam par izkrāsošanu.
Kurzemes plānošanas reģiona attīstības programmas 2021–2027 izstrādes diskusijā LU Lībiešu institūta vadītājs Valts Ernštreits par Kurzemes valodas un nemateriālā mantojuma saglabāšanu un izmantošanu, kultūras pieejamību reģionos un digitālo resursu izmantošanu.
LSM: "Lībiešu valodai nepieciešama reanimācija". Aicina glābt Eiropā apdraudētāko valodu.
Zudušos vārdus meklējot: LU Lībiešu institūta pētnieks Uldis Balodis par valodām, dzīvi Arizonā un sevi.
Starptautiskajā dzimtās valodas dienā skanēs arī lībiešu valoda!
Abja-Paluoja Igaunijā šogad būs somugru kultūras galvaspilsēta.
Ko saka dzīvnieki
Dziedi līdzi un mācies lībiešu valodu!
Par debespušu nosaukumiem lībiešu valodā.
Ir rīts
Jauns LU Lībiešu institūta projekts lībiešu valodas apguvei.
Šajā dienā pirms 30 gadiem dibināta pirmā lībiešu saglabāšanai paredzētā Latvijas valsts institūcija Valsts īpaši aizsargājamā lībiešu kultūrvēsturiskās teritorijas “Lībiešu krasts” (likvidēta 2003. gadā).
Mēneša priekšmets – Lielirbes ciema iedzīvotāju deklarācijas Lielirbes skolas pārzinei. Kāpēc tās tapa?
Pēc LU Lībiešu institūta ierosinājuma Braila alfabēts arī Ludzas igauņu valodai! Vēlreiz pateicamies Harisam Moubrijam!
LU Lībiešu institūta pētnieks Uldis Balodis nominēts Latgales kultūras balvai "Boņuks 2020" par "Ludzas igauņu valodas ābeci".
Skaitļi
Valsts prezidents atbalstījis virkni LU Lībiešu institūta priekšlikumu topošajam “Latviešu vēsturisko zemju likumam”.
No 4. janvāra Latvijas Radio 3 pārraidē „Rīta regtaims” skan jauna izzinoša rubrika „Vai zini?”, kurā trešdienās klausāmi arī stāsti par lībiešiem!
Ceturtajā stāstā rodama atbilde uz jautājumu „Vai zini, kādēļ lībiešu svētki tiek svinēti augusta pirmajā sestdienā?”
Kad es eju uz jūrmalu
Trešajā stāstā rodama atbilde uz jautājumu „Vai zini, ka mēs katrs mazliet protam runāt lībiski?”
Lībiešu valoda parādās aizvien jaunās Latvijas vietās.
Šeit Kolkas Lībiešu saieta nams norāde Kolkas ciema centrā.
Darītāji
Otrajā stāstā rodama atbilde uz jautājumu „Vai zini, kādēļ somi, igauņu un lībieši ceļas kājās pie vienas un tās pašas melodijas?”
Lībiešu valoda parādās aizvien jaunās Latvijas vietās.
Šeit – topošais Mērsraga tirgus. 
Paldies, Mērsraga Informācijas Centrs!
Mēneša priekšmets – Viktoram Bertholdam — lībietim, zvejniekam un dziedniekam – 100
No 4. janvāra Latvijas Radio 3 pārraidē skan jauna izzinoša rubrika „Vai zini?”, kurā trešdienās klausāmi arī stāsti par lībiešiem!
Pirmajā stāstā rodama atbilde uz jautājumu “Vai zini, ka apdraudētākā valoda Eiropas Savienībā atrodama Latvijā?"
Par projektu “Dziedi līdzi un mācies lībiešu valodu!”, lībiešu ceļu uz UNESCO un pirmiedzīvotāju valodu desmitgadi.
Šodien 900 sekundēs - Latvijas Universitātes Lībiešu instītuts.
Krāsas
Par projektu “Dziedi līdzi un mācies lībiešu valodu!”
Dziedi līdzi un mācies lībiešu valodu! Jauns LU Lībiešu institūta projekts lībiešu valodas apguvei.
Latvijas Universitātes Lībiešu institūts novēl priecīgus Ziemassvētkus un laimīgu Jauno gadu!
ATJAUNOTS: Lībiešu priekšmeti Somijas Avotu krātuvēs.
Somijas muzeju valde atver savas foto kolekcijas (arī lībiešu mantojumu) publiskai lietošanai!
Top jaunas dziesmas lībiešu valodas apguvei!
Daudz laimes, dārgā Somija!
Mēneša priekšmets – Kārļa Staltes apliecinājums par saņemto maksu par lībiešu valodā tulkotā „Ūž Testament” (Jaunā Derība) 42 eksemplāriem, ko Līvu savienība iegādājās Ziemassvētku dāvanām.
26. novembrī par Latvijas Zinātņu akadēmijas korespondētājlocekli ievēlēts LU Lībiešu instiūta vadītājs Valts Ernštreits.
Daudz laimes Latvijas Republikas 102. un Lībiešu karoga 97. dzimšanas dienā!
Zīmējums: Alvīne Veinberga.
Dzejas krājums “Trilium” ir saņēmis Somugru literatūru asociācijas un Igaunijas Radu tautu programmas literatūras balvu dzejas kategorijā.
Balva tiek piešķirta kopš 2007. gada.
Mēneša priekšmets – fotogrāfija no 1939. gada 6. augusta Lībiešu tautas nama atklāšanas sarīkojuma, kurā tika spēlētas veselas divas izrādes.
Šajā fotogrāfijā ir abu izrāžu aktieri, bet vairāk par abām izrādēm lasāms mēneša priekšmeta aprakstā.
9. novembrī Igaunijas Literārajā muzejā tiks svinēta Igaunijas Folkloras arhīva dibinātāja Oskara Loritsa 120 gadu dzimšanas diena.
Viena no Oskara Loritsa izpētes jomām bija lībiešu folklora.
Setu institūtam šodien 5 gadi!
Daudz laimes!
LU Lībiešu institūta vadītāja Valta Ernštreita stāstījums par lībiešiem Dzimtās valodas dienā Helsinkos.
Ieskats Ventspils lībiešu kultūras dienās 2020.
Esiet sveicināti lībiešu kultūras, valodas un vēstures portālā Livones.net!
Sadaļā Krātuve apkopoti un sagrupēti raksti, saites un video par lībiešu tematiku.
Vēlam veiksmi lībiešu kultūras iepazīšanā!
Lībieši ir Baltijas jūras somu cilmes Latvijas pamattauta, kurai bijusi liela nozīme mūsdienu latviešu valodas un kultūras tapšanā.
Mūsdienu latviešu valoda veidojusies lībiešu un seno baltu cilšu – latgaļu, zemgaļu un kuršu – saskarsmē, un tieši šī mijiedarbe ir pamatā tās unikālajam skanējumam.
Līdzīgi lībiešu ietekme jūtama dažādas Latvijas tradicionālās un mūsdienu kultūras jomās no folkloras līdz pat kulinārajam mantojumam.
Tāpēc lībiešu tradicionālā kultūra iekļauta Latvijas kultūras kanonā un Latvijas Republikas Satversmes preambulā īpaši uzsvērta lībiešu tradīciju loma latviešu identitātes veidošanā.
Lībieši līdz pat mūsdienām spējuši ne tikai saglabāt savu valodas un kultūras savdabību, bet arī to attīstīt, iekļaujoties Latvijas mūsdienu kultūrtelpā.
Lībiešu valoda pieder pie urāliešu valodu saimes Baltijas jūras somu valodu grupas atšķirībā no latviešu valodas, kas ietilpst indoeiropiešu valodu saimes baltu valodu grupā.
Lībiešu valodai tuvākās radu valodas ir igauņu, somu un karēļu, tālākās – sāmu, ungāru, mordviešu un citas urāliešu saimei piederīgās valodas.
Lībiešu valoda ir iekļauta UNESCO pasaules apdraudēto valodu atlasā (UNESCO Atlas of the World’s Languages in Danger) kā kritiski apdraudēta valoda.
Latvijā lībiešu valodas statuss noteikts Valsts valodas likuma 4. pantā, kurā sacīts: „Valsts nodrošina lībiešu valodas kā pirmiedzīvotāju (autohtonu) valodas saglabāšanu, aizsardzību un attīstību.”
Tāpat lībiešu valoda kā lībiešu tradicionālās kultūras daļa kopš 2009. gada iekļauta Latvijas kultūras kanonā.
Vēl 19. gs. lībiski runāja ap 3000 cilvēku, 20. gs. vidū bija ap 1500 valodas pratēju, bet mūsdienās labi sazināties lībiski spēj ap 30 cilvēkiem visā pasaulē.
Pastāvīgi aug arī to skaits, kuri apguvuši lībiešu valodas pamatus.
Zināšanas par lībiešu valodu un arī tās prasme ir svarīga, lai izprastu latviešu valodu, jo abas valodas ir ietekmējušās ilgajā mijiedarbībā.
Lai gan valodas pratēju ir maz, lībiešu valoda ir ļoti svarīga urāliešu valodu pētniekiem, jo tā ir savdabīga un ietver daudzas senas īpašības.
Tāpat arī valodas prasme ir būtiska pašiem lībiešiem, jo tieši valoda vienmēr bijusi lībiešu pašapziņas pamatā.
Mūsdienās lībiešu valodu ir iespējams apgūt pašmācības ceļā, kursos un nometnēs, kā arī dažās augstskolās.
Cerams, ka nākotnē to būs iespējams apgūt arī tīmeklī.
Lībieši ir unikāli ne tikai ar savu valodu un vēsturi, bet arī ar bagātīgo un savdabīgo kultūras mantojumu, kurā  ieskatu sniedz portāla sadaļa Tradicionālā kultūra.
Lībieši  ir izveidojuši un turpina attīstīt savu moderno kultūru – mākslu, mūziku un literatūru, kuras saknes iesniedzas teju 200 gadu senā pagātnē.
Ar lībiešu moderno kultūru un tās izpausmēm var iepazīties portāla sadaļā Mūsdienu kultūra.
Krātuves sadaļā apkopota visdažādākā publiski pieejamā informācija par lībiešiem.
Te atrodami pētījumi par lībiešu vēsturi un kultūru (uz valodu attiecināmie pētījumi meklējami portāla sadaļā lingua.livones.net), grāmatas, tīmekļa resursi, video u.c.
Sadaļa pastāvīgi tiek papildināta ar jaunām publikācijām un ziņām.
Enna Sedes (Enn Säde) veidotā dokumentālā filma Liivlaste lood (Lībiešu stāsti), 1991 Liivlaste lood (Lībiešu stāsti) filmēta 1988.-1990. gadā.
Tajā redzami Oskars Stalte, Elfrīda Žagare, Alfons Bertholds, Paulīne Kļaviņa, Andris Zēbergs, Irma Fridrihsone.
Filmā izmantoti Igunijas Filmu arhīva un Igaunijas Telefilmas arhīva materiāli.
Scenārija autora un režsors – Enns Sede, operators Ago Rūss.
Līvõ lōlõd (Lībiešu dziesma) ir pirmā Latvijā tapusī dokumentālā filma par lībiešiem.
Filma ir tās autora, režisora un operatora Andra Slapiņa diplomdarbs Vissavienības Valsts kinematogrāfijas institūtā.
Igaunijas Televīzijas filma Liivi rannal, 1966. ļauj ieskatīties Kurzemes lībiešu dzīvē 1960. gados.
Filmā redzami daudzi pazīstami lībieši (Hilda Grīva, Katrīna Krāsona u.c.).
Filma pamatā ir lībiski un igauniski, tajā dzirdamas lībiešu tautasdziesmas un mūsdienu lībiešu kompozīcijas.
Filmas režisors ir Endels Nembergs (Endel Nõmberg), scenārija autori – Eduards Vēri (Eduard Vääri) un Antss Vists (Ants Vist).
Viktoram Bertholdam – lībietim, zvejniekam un dziedniekam – 100
Viktors daudzējādā ziņā bija pēdējais. Pēdējais no tiem, kura ģimenē, kamēr vēl bija dzīva viņa sieva Marta (dz. Liedāne, 1925–1994), ikdienas saziņa notika lībiski, viens no lībiešu valodas zinātājiem, pie kura brauca igauņu un somu zinātnieki, un pēdējais, ar kuru tepat piekrastē varēja brīvi patērzēt dzimtajā lībiešu valodā.
2021. gada 16. janvārī pieminam Viktoru Bertholdu 100 gadu jubilejā.
Viktors Bertholds lielu dzīves daļu nodzīvoja Kolkā.
Lībiešu lietai tā īsti viņš pieslējās jaunākajos laikos, kad lībiešu valodas pratēju bija palicis maz, kad katrs valodas runātājs bija kļuvis par īpašu vērtību.
90. gadu sākumā Viktors kopā ar Martu mācīja lībiešu valodu kolceniekiem.
Kamēr vien Viktors spēja, augusta pirmajā sestdienā viņš vienmēr bija sastopams Lībiešu svētkos Mazirbē.
Viktors Bertholds piedzima 1921. gada 16. janvārī lībiešu Kārļa un Marijas Bertholdu ģimenē Vaides Žonakos.
Žonaki vismaz sešās paaudzēs bija mājvieta plašajai un lībiski stiprajai Bertholdu dzimtai, kurā izauga vairākas lībiešu kultūrvēsturē nozīmīgas personības.
Abi ar brāli Alfonu Bertholdu (lībiešu dzejnieks, folkloras teicējs), uzaugdami strikti lībiskā ģimenē, viņi saglabāja lībiešu valodu dzīvu visu mūžu.
Tieši Bertholdu dzimtas pēcnācēji bija labākie dzimtās lībiešu valodas runātāji mūsdienās.
Kārlis un Marija Bertholdi ar vecāko dēlu Alfonu Vaides Žonakos ap 1920. gadu.
Kaut Viktora un Martas Bertholdu ģimene faktiski bija pēdējā šai piekrastē, kura savā starpā ikdienā sarunājās lībiski, abu bērni lībiešu valodu tomēr neiemācījās.
Meita Ārija Bertholde, kura kopš 1995. gada ar meitu Baibu ir pārcēlusies uz dzīvi ASV, atcerējās:
Mūsu mājās ikdienā vienmēr runāja lībiski.
Arī tad, kad vecāki negribēja, lai bērni saprot, ko viņi runā.
Es gribēju valodu iemācīties.
Tagad zinu tikai nedaudz vārdu, un atmiņā palikušas dažas dziesmas.
Domāju, lasīt es varētu, jo atceros, ka mamma mācīja, kā jālasa umlauti.
Kad viņai prasīju, kāpēc man nemācīja valodu, viņa atbildēja, ka tā bija neatzīta un neatļauta valoda.
Viktors un Marta Bertholdi lībiešu valodas stundā Kolkas pamatskolā 1990. gadu sākumā
2008. gada vasara bija pirmā, kad Viktora vieta uz soliņa Lībiešu svētkos palika tukša.
Viktors Bertholds mūžībā devās astoņdesmit astoņu gadu vecumā 2009. gada 23. februārī.
Atdusas Kolkas kapos.
Seno Žonaku bijušie iemītnieki Viktors Bertholds un Paulīne Kļaviņa Lībiešu tautas nama 50 gadu jubilejas svētkos Mazirbē 1989. gada 5. augustā.
Izmantotie materiāli:
Šuvcāne B. „Sauc par Vaidi manu ciemu.” R., Latvijas avīze, 2015. 306.–311.lpp.
Saruna ar Viktoru Bertholdu Kolkā 2003. gada augustā.
Videoieraksts.
Ierakstījis LFK asistents Aldis Pūtelis.
Ārijas Bertholdes vēstules Baibai Šuvcānei 2014. gadā.
TREŠDIENU VAKAROS ČATOSIM LĪBISKI
5. novembrī notika Līvu fonda un Līvõ kultūr sidām valžu kopēja sēde, kurā apsprieda arī portāla livones.lv iespējas lībiešu valodas popularizēšanā un labākā apgūšanā.
Abas organizācijas atzina, ka portāla pārbūve un paplašināšana tagad ļauj lībiešu valodā ne tikai apmainīties ar viedokļiem, uzzināt jaunumus ‘vai ievietot apsveikumus un sludinājumus, bet arī sarunāties tiešsaistē.
Tāpēc pēc LKS ierosinājuma tika nolemts, ka turpmāk (no 25. novembra) katru trešdienas vakaru no 20.30 veselu stundu varēs čatot lībiski.
Moderatora lomu uzņēmās Valts Ernštreits.
Portāla Livones.lv kopienas sadaļa.
Čats atrodams portāla Kopienas sadaļā šeit. Kopienas sadaļas izveidi atbalstījusi Nordplus programma.
2011. - LĪBIEŠU VALODAS UN KULTŪRAS GADS
Starptautiskā lībiešu draugu biedrība un biedrība Līvõ Kultūr sidām (Lībiešu kultūras centrs) ir pieņēmuši lēmumu izsludināt 2011. gadu par starptautisko lībiešu valodas un kultūras gadu.
Tam ir vairāki priekšnoteikumi – gan kultūrvēsturiski saistībā ar nozīmīgām gadskārtām, gan aktuāli, jo 2011. gads iezīmējas ar vairākiem unikāliem notikumiem.
2011. gadā aprit 150 gadu, kopš Pēterburgā Krievijas Zinātņu akadēmijas izdevumā iznāca A. J. Šēgrēna un F. J. Vīdemaņa kopdarbs vācu valodā – pirmā lībiešu valodas gramatika un vārdnīca, kas ietvēra arī pirmos lībiešu folkloras, dzejas un reliģisko tekstu paraugus.
Nākamgad aprit 90 gadu, kopš izdota pirmā laicīga satura grāmata lībiešu valodā – Līvõd ežmi lugdõbrōntõz (Lībiešu pirmā lasāmgrāmata), ar ko Igaunijas Akadēmiskā Dzimtās valodas biedrība (Akadeemiline Emakeele Selts) aizsāka savu rakstu izdevumu sēriju.
Pirms 80 gadiem ar Somijas Akadēmiskā raudu tautu kluba (Akateeminen Heimoklubi) atbalstu sāka iznākt pirmais lībiešu periodiskais izdevums – laikraksts Līvli (Lībietis).
Pirms 75 gadiem lībietis Kārlis Stalte pēc Igaunijas Akadēmiskās dzimtās valodas biedrības pasūtījuma uzrakstīja pirmo lībiešu ābeci, kuras manuskripts pirms pieciem gadiem atrasts Igaunijas Valsts arhīvā.
Pirms 20 gadiem dibināta valsts īpaši aizsargājamā kultūrvēsturiskā teritorija Līvõd rānda (Lībiešu krasts), bet Latvijas Republikas likumā „Par Latvijas nacionālo un etnisko grupu brīvu attīstību un tiesībām uz kultūras autonomiju” lībieši atzīti par Latvijas pamattautību.
Tāpat nākamgad aprit pieci gadi, kopš darbojas lībiešu kultūras un valodas portāls livones.lv – vienīgais plašsaziņas līdzeklis, kas sniedz informāciju lībiešu, latviešu, angļu un daļēji arī igauņu un somu valodā.
Lībiešu valoda un kultūra nav tikai vēsturiskas vērtības, ko klāj gadu desmitu un simtu putekļi.
Tā joprojām ir nozīmīgu pētījumu un atklājumu avots, kas bagātina mūsdienu kultūras dzīvi un sniedz atklājumus, kam ir ne tikai zinātniska, bet arī praktiska nozīme.
2011. gadā Igaunijā iznāks līdz šim apjomīgākā lībiešu-igauņu-latviešu vārdnīca.
To veidojis mūsdienu izcilākais lībiešu valodas pētnieks prof. em. Tīts Reins Vītso, izmantojot dažādus lībiešu tekstu krājumus, arī lībieša Pētera Damberga vākumu.
Jaunā vārdnīca, kurā iekļauta arī lībiešu valodas gramatika, būs perfekts mācību līdzeklis ar autentiskiem valodas piemēriem.
Šāgada 10. decembrī Tartu universitātē Valts Ernštreits ar pirmreizēju pētījumu „Lībiešu rakstu valodas izveidošanās” ieguva filoloģijas doktora grādu, un 2011. gadā uz šī darba pamata iznāks grāmata.
Latvijā un Igaunijā tiks rīkotas starptautiskas zinātniskās konferences, izstādes un citi pasākumi.
Starptautiskajā lībiešu valodas un kultūras gadā Starptautiskās lībiešu draugu biedrības un Līvõ Kultūr sidām galvenie sadarbības partneri Igaunijā ir Tartu universitāte, Igauņu valodas institūts, Dzimtās valodas biedrība, Latvijā – Latvijas Zinātņu akadēmija, Latviešu valodas aģentūra, Latvijas Nacionālais vēstures muzejs u. c.
Pasākumu koordinators Latvijā – Valts Ernštreits, Igaunijā Tūli Tuiska, Somijā – Tapio Mekeleinens.
Profesora Mati Hinta sveiciens Starptautiskā lībiešu valodas un kultūras gada konferencei 25.11.2011. Tartu.
Manas domas ir šodien krastā un kopā ar tiem, kuriem lībiešu valoda ir dārga.
Lai viņiem visa tā dzīve ir laba. Lietas ir sarežģītas.
Lai tās tādas ir, bet mēs nevēlamies lībiešu valodu aizmirst.
Visu labāko novēl jums visiem – Mati Hints.
Publicēts ar Latvijas Republikas Kultūras ministrijas atbalstu.
PROFESORA MATI HINTA SVEICIENS
Mūsu bērniem vecumdienās jāņem viņi arī savā aprūpē.
Viņš ir centies izvairīties no parastas valodas.
turēt ciet
Tu turies no mana ceļa.
Viņš turas kā ar zobiem ciet.
pieskatīt bērnu
Es visus pieskatīju vienādi: gan jērus, gan suni.
Saudzē savas acis!
gaida kā rīta sauli
Ko tad vairs gaidīt.
Viņš nemaz negaida.
Viņa gaida bērnu, kad viņai būs.
Viņa gaida stārķi.
Visiem ir gaidītāji. TEST
brokastlaiks
ēst brokastis
degvīna muca
pag, pag
Alum arī ir putas, sāk putot.
Puto, lai ir putas, lai tas ir putās.
Es iešu tanī virzienā.
Ej šajā virzienā!
Durvis vienā laidā vārsta vaļā ciet.
Vētra tāpat vārsta durvis, kamēr salauž.
ēnas puse
koka ēnā
No saules ir ēna.
Viens es vēl te vārgstu.
tā ir dzīvnieka vārdzināšana.
zvēresta dēļ
Steberē dzīvnieka mazulis, zaķēns, kurš nevar staigāt, iet lēkdams umpā, umpā.
Roņi steberē.
Neviens nespēja viņu valdīt.
Iet ārdīt vālus, citādi tas neizžūs.
Tad, kad bija karš, cilvēki krita kā siens vālā.
rakt kupenu
Pagalmā ir liela kupena.
Ciema ceļš ir pilns kupenu.
Vētra sadzina pagalmā kupenu.
Sniegs puteņo vētrā.
Vētra ir saputinājusi kupenas.
Mute bija putās.
krāt mantu
pūlēties
nomocīt
Viņš nomāc savu sirdi.
Moki, kad tu otru nāvē, dari citam – dzīvniekam, cilvēkam, grūti.
Tu mocīji viņu ar vārdiem, kad viņam ķeras pie sirds.
vāja veselība
Tik vājš, cita nav kā kauli un āda.
Viņš kļūst kalsns.
Tā sieviete ir kalsna kā sālīta bute.
putas uz lūpām
Alum arī ir putas.
piecsimt pirmais
pieci kaķi
piecdesmit pirmais
sagrābt, satvert
noķert
apģērbties
aizķerties
aizaugt
aizklāt
aizgriezt
aizsalt
aizlaist ciet (govi)
tikt apcietinātam
aiztaisīt
aizpresēt
sasiet, aizsiet
aizputināt
aizmīdīt
aiztaisīt
apcietināt
Viņš pārklāj ēdienu.
Ar ko varētu tiltam spraugas aiztaisīt ciet?
Saule aizgāja aiz mākoņiem.
gara vīze
Tu šūpo viņu rokās.
baltais vizbulis
dzeltenais vizbulis
cik stipri vien varēja
turēt ciet
būt ciet
Nu kuģis ir iestrēdzis.
Saule ir aiz mākoņiem.
Mums govis nedeva pienu, bija ciet.
aiz slēgtām durvīm
noslēgts raksturs
ciet acīm
apstiprināt amatā
nostiprināt virvi
tiek apstiprināts ar zvērestu
Visi apstiprina, ka viņam ir taisnība.
Zirgs ir piesiets.
ciets rieksts
ciets kā akmens
sacietēt
Auns lika ar saviem cietajiem ragiem viņam pa galvu.
Baltmaize ir cieta kā ķieģelis.
ciets ūdens
ciets miegs
noskaidrot, noteikt
dažādu lielumu un veidu tvaikoņi
brošūrveida
veidot veselumu
muļķīgi, muļķīgā veidā
skaisti
darīt kaut ko nepareizā vai muļķīgā veidā
Tam viens gals ir platāks par otru kā lāpstai.
Viņš balsina ar krītu istabu, taisa griestus vai sienu baltu, skaistu.
Viņš stīpo trauku.
vicina vicu
Dzīvnieks vicina savu asti.
karogs vicinās vējā.
baļļas stīpa
spaiņa stīpa
bikšu josta
svārku josta
Jūs esat kā ar vienu jostu sapīti.
Siens izžūst saulē, bez saules tikai novīst.
Puķe novīst.
Viņiem nav nekādu cietokšņu.
stipra drēbe
stipra virve
stiprs trauks
Stiprs kā dzelzs nagla.
Tie vēl bija gana stipri.
Vienā laidā smidzina.
Smidzina tikai, smalks lietus, smidzina.
Odze metas.
aizmest projām
nomest
izmest
pārmet pār kuģa bortu
nemaz nedod rokā, pamet kā sunim
Tos bites rudenī nogalina un izmet ārā.
Nometām viņu garšļaukus zemē.
Ko es negribu, es aizmetu projām.
Tu iemeti otram ar akmeni.
Tu iemeti pa otru ar akmeni.
Uzmet drēbes virsū.
atspirgšanas laiks
tikt atspirdzinātam
Cilvēks mostas.
Tu mosties no miega.
pamosties
Cilvēks pamostas.
būt nomodā
Māte dodas modināt meitu.
Viņš iet klusām, lai nepamodinātu māti.
Tu aizdzen otram miegu.
adāmadata
Zeķi ada ar piecām adāmadatām.
Es nopirku sev svītrainu kreklu.
Es velku uz papīra svītras.
Sivēns ņerkst; bērni arī ņerkst kā sivēns.
Vingrs, ka var valdīt pār sevi.
Viņš juta, kā kļuva vingrs.
ausis džinkst
liels tvans
Tvans nāk istabā.
Krāsns salaida tvanu istabā.
No tvana es sajutu, ka man kļūst slikti.
Krievs uzvarēja vācieti.
Es ieguvu to sev.
akas vinda
Līst lietus.
Liels, rupjš lietus, zeme dreb.
Lietus kā ar spaiņiem gāžas zemē.
Mušas ir dikti negantas, būs lietus.
Labība ļoti lielajos lietos aizgāja bojā.
Vimbai ir daudz asaku.
Vīlē ar vīli.
Viņa lauki deva bagātīgu ražu un viņu raža aizgāja bojā.
Labību iesēj zemē.
dzelzs vīle
Novilcina darbu ilgāk.
Tu piekrāp otru cilvēku ar naudu.
Vēlāk pierada un prata to labi.
Mans prāts mani pievīla.
Cilvēku pieviļ, piekrāpj.
Kūtru cilvēku dēvē par slinku.
skriet, ka papēži zib
Viņš pazib man garām.
Ko tu bērnus kaitini! – ja kaut ko apsola, krāpjas, melo.
Vilnu cērp.
Ziemā bija jākārš un jāvērpj vilnas.
visādu stiķu pilns
vēss laiks
dzestrs vējš
Dzestrs vējš pūš katru dienu.
Dzestrā vējā nevar lasīt kartupeļus.
Es nepanesu vēsumu.
apēnot
Viņš baidās no savas ēnas.
Koks met ēnu.
Savai ēnai pāri netiek.
Mēnesim ir ēna tikai, ja mēness ir ciet, kāds mākonis uznāk virsū.
uzspodrināt apavus spīdīgus
Kurpes, zābakus spodrina ar suku.
Pēcvārds
Lībiešu valoda ir sena somugru saimei piederīga Latvijas pirmiedzīvotāju valoda.
12. gadsimtā tā tika runāta mūsdienu Latvijas teritorijā ap Rīgas jūras līci, Kurzemes pussalas ziemeļu daļā, Gaujas un Daugavas lejtecē, arī mūsdienu Rīgā un tās apkaimē.
Pamazām lībieši saplūda ar kaimiņu tautām, iekļaujoties mūsdienu latviešu tautā un lībiešu valodai atstājot dziļas pēdas mūsdienu latviešu valodā.
Tomēr 19. gadsimta vidū lībiešu valoda joprojām tika runāta divās Latvijas vietās.
Svētupes apkaimē Rīgas jūras līča austrumu krastā, kur 22 cilvēki lietoja Vidzemes jeb Salacas lībiešu valodu.
Lībiešu valoda šeit pazuda pēc neilga laika.
Un Lībiešu krastā, kuru veido 14 Ziemeļkurzemes jūrmalas zvejniekciemi no Ovišiem līdz Ģipkai, tur Kurzemes lībiešu valodā runāja ap 2500 cilvēku.
20. gadsimtā lībiešu valodas pratēju skaits samazinājās arī Lībiešu krastā.
To veicināja gan abi pasaules kari, gan padomju okupācija, tomēr paši lībieši un viņu atbalstītāji no citu somugru tautu vidus un Latvijā aktīvi iesaistījās lībiešu valodas un kultūras saglabāšanā un attīstībā.
1950. gados visā Lībiešu krastā tika ieviests pierobežas režīms.
Zveja, kas ilgu laiku bija bijusi galvenā lībiešu nodarbošanās, un piekļuve jūrai tika ierobežota, tādējādi liekot lībiešiem pamest savas dzimtās mājas.
Tāpēc daudzi lībieši devās meklēt darbu lielajās pilsētās – visvairāk uz Rīgu un Ventspili. 
Sētas palika tukšas, un pēdējā teritorija, kur visos ciemos tika runāta lībiešu valoda, pārtrauca pastāvēt.
Projām aizgājušo lībiešu vietā drīz vien ienāca latvieši, un nu Lībiešu krastā galvenokārt skan latviešu valoda.
Patlaban lībieši galvenokārt mīt Rīgā, Ventspilī, Kolkā un citur Latvijā.
2011. gada tautas skaitīšana liecina, ka Latvijā sevi par lībiešiem uzskata 250 cilvēku.
Šodien lībiešu valoda ir ierakstīta UNESCO Pasaules apdraudēto valodu sarakstā.
Pasaulē ir tikai nedaudz vairāk kā 20 cilvēku, kas spēj sarunāties lībiešu valodā.
Tomēr to vidū atrodami trīs dzejnieki, kuri ir arī šīs grāmatas autori.
Tāpēc var sacīt, ka, lai gan lībiešu literatūra noteikti ir Eiropas mazākā literatūra lasītāju skaita ziņā, tā, iespējams, ir arī vislielākā, ja rēķina pēc rakstnieku skaita lībiešu un lībiešu valodas pratēju vidū.
Lībiešu valodas un kultūras ietekme un nozīme sniedzas daudz tālāk, nekā varētu šķist pēc pašreizējā lībiešu vai lībiešu valodas pratēju skaita.
Lībiešiem bijusi svarīga loma Baltijas reģiona vēsturē un mūsdienu latviešu valodas un Latvijas kultūras tapšanā.
Pazīstamu Latvijas rakstnieku, komponistu, mākslinieku, valstsvīru un citu intelektuāļu vidū ir daudz tādu, kas cēlušies no lībiešiem, arī mūsdienās.
Pēc valodas un zemes zaudēšanas lībieši ir bijuši sīksti savas pašapziņas un mantojuma glabātāji, kas palīdzējis lībiešu valodai un kultūrai saglabāties līdz pat šodienai.
Svarīgi ir arī tas, ka gandrīz divsimt gadu līdztekus tradicionālās kultūras glabāšanai lībieši attīstījuši arī savu moderno kultūru.
Tā veidojusies ilgā laika posmā vienlaikus ar lībiešu kaimiņu tautu – latviešu un igauņu – mūsdienu kultūrām.
Tas nozīmē, ka lībieši līdz mūsdienām ne tikai saglabājuši savu valodas prasmi un tradīcijas, bet arī ir attīstījuši savu rakstu valodu un mūsdienu kultūras tradīcijas, kas redzamas mūsdienu lībiešu dzejnieku, mākslinieku, komponistu un izpildītāju daiļradē.
Lībiešu rakstniecības pirmsākumi
Pirmie lībiešu valodas vārdi atrodami jau 13. gadsimtā sarakstītajā Livonijas Indriķa hronikā, kas ir nozīmīgs dokuments lībiešu un visa Baltijas reģiona vēstures pētniecībā.
Pirmie teksti lībiešu valodā varētu būt iespiesti jau 16. gadsimtā.
Tomēr lielākā daļa pirms 19. gadsimta vidus izdoto tekstu lībiešu valodā galvenokārt pierakstīti kā valodas paraugi, kas nav bijuši paredzēti pašiem lībiešiem. Tādas bija arī 1863. gadā Londonā iespiestās pirmās grāmatas lībiešu valodā – Mateja evaņģēlija tulkojumi Kurzemes lībiešu valodas rietumu un austrumu izloksnē.
Pirmā tieši lībiešiem paredzētā grāmata, arī Mateja evaņģēlija tulkojums, kas tapa, izmantojot abus iepriekš iznākušos tulkojumus, iznāca tikai 1880. gadā Pēterburgā.
Tomēr pirmie daiļliteratūras paraugi lībiešu valodā radās jau 19. gadsimta vidū, kad pie lībiešiem ieradās Pēterburgas akadēmiķi Anderss Johans Šēgrēns un Ferdinands Johans Vīdemanis.
Viņu sastādītā pirmā lībiešu valodas gramatika līdz ar valodas paraugiem un lībiešu-vācu-lībiešu vārdnīcu iznāca 1861. gadā Pēterburgā.
Citu valodas paraugu (sakāmvārdu, tautasdziesmu, ieražu aprakstu un teiku) vidū atrodami arī pirmie lībiešu daiļliteratūras paraugi – Jāņa Prinča un viņa dēla Pētera Prinča rakstīti dzejoļi.
Jānis Princis vecākais bija lībiešu zvejnieks un literāts no Miķeļtorņa, kur viņš daudzus gadus kalpoja ķestera amatā.
Vēlāk viņš pārcēlās uz dzīvi Ventspilī, kur lika pamatus Ventspils pilsētas daļai – Ostgalam (viena no Ventspils ielām – Prinču iela – nosaukta Prinču ģimenes vārdā).
Jānis Princis nodzīvoja tur līdz mūža galam.
Viņam piemita liels valodnieka un rakstnieka talants.
Par to liecina gan viņa veidotie lībiešu valodas jaunvārdi, kurus viņš piedāvāja abiem iepriekš pieminētajiem pētniekiem, gan viņa raksti tā laika Latvijas laikrakstos.
Jau pirms A. J. Šēgrēna un F. J. Vīdemaņa ierašanās Jānis Princis bija sarakstījis vairākus rakstus latviešu un lībiešu valodā.
Un veicis arī dažus tulkojumus.
Jānim Princim vecākajam bija doma, ka nākamajām paaudzēm jāsaglabā skaista, tīra un bagāta lībiešu valoda un jāparāda, ka lībiešu valoda ir tādi pati kultūras valoda kā jebkura cita lielāka Eiropas valoda.
Domājams, tieši tāpēc Jānis Princis varētu būt sarakstījis savus pirmos dzejoļus lībiešu valodā un radījis pirmos tulkojumus.
Jānis Princis ir nozīmīgs arī latviešu literatūrai.
Viņa latviski sarakstītā dzejas grāmata Jūrnieku svētās dziesmas un lūgšanas, kuru viņš izveidoja kopā ar savu vecāko dēlu Jāni, tika izdota Jelgavā 1845. gadā.
Tas bija otrais oriģināldzejas krājums latviešu literatūras vēsturē.
Lasot pirms vairāk nekā 170 gadiem Jāņa Prinča rakstītos dzejoļus, var tikai brīnīties par to, cik mūsdienīgas ir viņa lietotās valodas skaņas, cik pārdomātas ir viņa dzejoļu ainas un ritms.
Viņa rakstītie teksti liek arī aizdomāties par to, ka vēsture varētu būt bijusi citāda.
Ja Jānim Princim būtu bijusi iespēja vairāk uzzināt par kultūras dzīvi citur, ne tikai zvejnieku ciemu pasaulē, viņš, iespējams, būtu varējis kļūt par ievērojamu un spilgtu 19. gadsimta kultūras personību ne tikai Latvijas un Baltijas, bet varbūt pat visas Eiropas kontekstā.
Lībiešu rakstniecība 20. gadsimtā
Lībiešu literatūra sāka strauji attīstīties pēc Pirmā pasaules kara, kad Eiropā bija plaši izplatījušās 19. gadsimta nacionālā romantisma idejas un pēc lielo impēriju sabrukuma pēkšņi izveidojās daudzas jaunas nacionālas valstis.
Kad uz Krievijas impērijas drupām izauga jaunās neatkarīgās valstis – Latvija, Igaunija un Somija –, lībieši, kas bija svarīga šī reģiona vēstures daļa, atkal nonāca uzmanības centrā. Īpašu vērību lībiešiem pievērsa Igaunijas un Somijas pētnieki un kultūras darbinieki.
Viņus bija rosinājusi doma par radu tautām – vairākām somugru saimes valodās runājošām tautām galvenokārt indoeiropiešu saimes valodās runājošajā Eiropā.
Šo pētnieku un kultūras darbinieku darbu ietekmēja arī tas, ka citas šādas somugru tautas, izņemot sāmus un ungārus, bija grūti pieejamas pētniecībai un sadarbībai, jo tās bija palikušas nupat izveidotajā Padomju Savienībā.
Šo pētnieku un radošo cilvēku darbību ietekmēja arī tas, ka pētniecība un sadarbība ar citām somugru tautām, izņemot sāmus un ungārus, bija sarežģīta, jo tās atradās jaundibinātās Padomju Savienības teritorijā.
Tāpēc vairāku somu un igauņu pētnieku interese negaidīti pievērsās lībiešiem, viņi sāka nodarboties ar lībiešu pētniecību un palīdzību viņiem, tāpat abas tautas lielā mērā atbalstīja lībiešu valodas un kultūras saglabāšanas centienus.
Pirmie un ievērojamākie no šādiem pētniekiem, kas ieradās Lībiešu krastā, bija Lauri Ketunens (Lauri Kettunen; 1885–1963) – soms, Tartu Universitātes Baltijas jūras somu valodu profesors un 1938. gadā izdotās lībiešu-vācu vārdnīcas sastādītājs, un igaunis Oskars Loritss (Oskar Loorits; 1900–1961), L. Ketunena tā laika students un vēlākais lībiešu folkloras vācējs un pētnieks.
Līdztekus lībiešu valodas un kultūras materiālu vākšanai jau savas pirmās ekspedīcijas laikā lībiešu ciemos 1920. gadā abi zinātnieki sāka runāt par to, ka lībiešiem vairāk jāpievērš uzmanība savam mantojumam, tas jāglabā un jāattīsta.
Tāpēc viņi palīdzēja izveidot un attīstīt lībiešu kultūras dzīvi – dibināt korus un pirmo lībiešu sabiedrisko organizāciju Līvu Savienību (Līvõd Īt), mācīt lībiešu valodu skolā – un iesaistījās citās aktivitātēs.
Viens no svarīgākajiem šo pētnieku veikumiem bija lībiešu tekstu izdošanas iespēju radīšana.
Jau 1921. gadā L. Ketunens un O. Loritss izdeva pirmo lībiešu lasāmgrāmatu un turpināja šādu lasāmgrāmatu izdošanu līdz 1926. gadam.
Līdz ar folkloru un sastādītāju pašu rakstiem lasāmgrāmatās tika iekļauti arī lībiešu dzejoļi un stāsti.
Šīs grāmatas un vēlāk izdotais mēnešraksts “Līvli” (1931–1939) kļuva par lībiešu literatūras attīstības līdzekļiem, kuros starpkaru periodā savus darbus varēja publicēt gan jau iepriekš rakstījušie, gan jaunie lībiešu autori.
Jāpiezīmē, ka šajā laikā un lībiešu vēsturē kopumā populārākais daiļliteratūras žanrs ir bijusi dzeja.
Tas arī labi saprotams, jo dzejošana vienmēr bijusi populāra arī pie lībiešu kaimiņiem.
Dzejoļi ir viegli publicējami un dzejas tapšanai šķietami nepieciešams mazāk darba nekā prozas sarakstīšanai.
Tas bija svarīgi arī daudziem lībiešu autoriem, kas galvenokārt bija zvejnieki un ikdienā daudz vairāk darbojās ar airiem un tīkliem nekā spalvu un papīru.
Ievērojamākais šī laika literāts bija Kārlis Stalte (Kōrli Stalte; 1870–1947) – dzejnieks, tulkotājs, lībiešu kultūras glabātājs un attīstītājs.
K. Stalte bija arī pirmais 1923. gadā dibinātās Līvu Savienības vadītājs.
Turklāt viņš bija arī mēnešraksta “Līvli” redaktors (1933–1939) un tulkotājs, kas pārtulkoja lībiski Jauno derību.
Tomēr visplašāk K. Stalte pazīstams tieši ar saviem laicīgajiem un garīgajiem dzejoļiem lībiešu valodā.
K. Stalte sāka rakstīt jau pirms Pirmā pasaules kara.
1920. un 1930. gados viņš bija čaklākais lībiešu dzejnieks un arī pirmā Tallinā izdotā lībiešu valodā tapušā dzejas krājuma – Līvõ lōlõd (Lībiešu dziesmas; 1924) – autors.
Savā daiļradē K. Stalte visvairāk pievēršas lībiešu sadzīvei, viņš raksta par lībiešu patriotiskām un arī garīgām lietām.
Tomēr viņa dzejoļi ir daudzpusīgi – tajos atrodami gan vienkārši, folkloras rosināti bērnu dzejoļi, gan smalki soneti.
K. Stalte ir īpaši ievērojams ar to, ka daudzi viņa dzejoļi vienlaikus tapuši kā dziesmu teksti lībiešu koru vajadzībām (viņš ir arī lībiešu himnas vārdu autors).
To pašu var sacīt arī par dažiem citiem lībiešu dzejniekiem.
Tāpēc dziedātāji bieži pat ir gandrīz pārliecināti, ka dzied tautasdziesmas, lai gan šo dziesmu tekstu sarakstījis kāds atpazīstams lībiešu dzejnieks.
1930. gadu nogalē K. Stalte sastādīja arī lībiešu lasāmgrāmatas rokrakstu, kas tika izdots tikai 2011. gadā, kas bija Starptautiskais lībiešu valodas un kultūras gads.
Šajā grāmatā iekļautie Kārļa Staltes dzejoļi uzskatāmi par izciliem lībiešu literatūras paraugiem.
Tas pats sakāms arī par K. Staltes sarakstītajiem stāstiem, kas gan sākotnēji paredzēti bērniem, taču attēlo pasauli to sarakstīšanas laikā tik dzīvi un patiesi, ar tik labas un skaistas lībiešu valodas palīdzību, ka to lasīšana sagādā patiesu prieku ikvienam lībiešu valodas pratējam.
Stāstos atainota gan ikdienas dzīve lībiešu ciemos, gan tā laika sadzīve citur.
Pirmie lībiešu prozas paraugi tomēr bija izdoti jau nedaudz agrāk, trešajā lībiešu lasāmgrāmatā (1923).
To bija sastādījis Augusts Skadiņš, un grāmatas izdošanu bija atbalstījusi Igaunijas Atturības biedrība (Eesti Karskusliit).
Grāmatā A. Skadiņš iekļāva vairākus alkohola apkarošanai veltītus stāstus, kurus viņš pats bija arī sarakstījis.
1935. gadā Somijā tika iespiesta Pētera Damberga sastādītā Jemākīel lugdõbrōntõz skūol ja kuod pierāst (Dzimtās valodas lasāmgrāmata skolai un mājai), kas kļuva par vienu no svarīgākajiem sava laika izdevumiem.
Līdztekus tulkojumiem grāmatā atrodami arī lībiešu literātu sarakstīti dzejoļi un stāsti, no kuriem daļu sarakstījis pats P. Dambergs.
Pēteris Dambergs bija ļoti svarīga persona lībiešu literatūrā un mūsdienu kultūrā.
Viņš darbojās vairākās jomās – rakstīja un atdzejoja lībiski dzeju, vāca un tulkoja lībiešu folkloru, attīstīja lībiešu rakstu valodu, bija konsultants lībiešu kultūras un valodas pētniekiem, piedalījās vairāku vārdnīcu sastādīšanā (piem., lībiešu-latviešu-esperanto vārdnīcas sastādīšanā).
Viņš uzturēja lībiešu kultūras dzīvi padomju okupācijas laikā.
1930. gados, mācoties Jelgavas skolotāju seminārā, P. Dambergs piedalījās mēnešraksta “Līvli” izdošanā.
Pēteris Dambergs visvairāk rakstīja dzeju.
Viņa dzejoļiem piemīt plašs valodas lietojums un daudzslāņu uzbūve.
Viņš pierakstījis vairākus savu atmiņu stāstus, kas uzskatāmi par vienu no labākajiem lībiešu prozas paraugiem.
1967. gadā Dambergs sastādīja arī jaunas lībiešu lasāmgrāmatas rokrakstu.
Tajā atrodami padomju laika sociālistiskā reālisma paraugi, kas nav sastopami citos lībiešu izdevumos.
Laikā starp diviem pasaules kariem gandrīz visi lībiešu kultūras darbinieki iesaistījās lībiešu literārajā dzīvē: gan rietumlībiešu dzejnieks Uldriķis Kāpbergs (Uļi Kīnkamäg), kas savulaik nokļuva Latvijas cietumā savu lībiski patriotisko uzskatu dēļ un kuru tāpēc Latvijā pazīst ar Latvijas preses piedēvētu iesauku “Lībiešu ķēniņš”, Lībiešu Savienības vēlākais vadītājs Didriķis Vālgamā (Didrõk Vālgamō; 1884–1968), mākslinieks Jānis Belte (Jāņ Belt; 1893–1946), mācītājs Edgars Vālgamā (Egar Vaalgamaa; 1912–2003) un daudzi citi, arī lībiešu pētnieki Lauri Ketunens un Oskars Loritss.
Runājot par lasītāju skaitu, aktīvākais laiks lībiešu literatūrā bija starpkaru periods.
Tomēr, kā redzams no Pētera Damberga piemēra, lībiešu daiļliteratūras radīšana turpinājās arī pēc Otrā pasaules kara, lai gan tās izdošanas iespējas bija ievērojami ierobežotas.
Dažu autoru, piemēram, Alfona Bertholda (Alfon Berthold; 1900–1993) un Paulīnes Kļaviņas (Poulīn Kļaviņa; 1918–2001), dzeja tika izdota zinātniskos izdevumos Igaunijā.
Tomēr lielākā daļa šajā laikā tapušo literāro darbu palika rokrakstā.
Kad Latvija atguva neatkarību, lībiešu daiļliteratūras izdošana turpinājās.
Latvija ir mūsu tēvzeme
Par tās brīvību cīnījās arī lībieši, cik daudz nu to bija, kopā ar latviešiem.
Tāpēc mūsu tēvzeme mums ir ļoti mīļa.
Latvijas galvaspilsēta ir Rīga lielās Daugavas krastā.
Tur dzīvo valsts valdība.
Pa Daugavu kuģi brauc uz augšu līdz Rīgai.
Tie atved preces no svešām zemēm un aizved Latvijas preces uz ārzemēm.
Daugavā iebrauc arī karakuģi, kas sargā Latvijas krastu, kur mēs, lībieši, dzīvojam.
Krasts
Mēs dzīvojam lībiešu ciemos jūrmalā.
Zaļais mežs, zilā jūra un baltās smilšu kāpas ir tās, ko mēs šeit katru dienu redzam.
Tik labas spēlēšanās kā baltajās jūrmalas smiltīs bērniem nav nekur.
Tur var vākt arī gliemežvākus.
Reizēm krastā to ir ļoti daudz.
Zēni no priežu mizas gatavo kuģīšus, uzliek tiem mastus, pie mastiem papīra buras un liek viņiem peldēt.
Vējš dzen kuģus projām no krasta, kamēr tie nokļūst virs sēkļa, kur viļņi tos apgāž.
Ja vien grib, var arī iet jūrā peldēties.
Lielie cilvēki peldus var doties pāri otrajam, reizēm arī trešajam sēklim.
Bērni netiek līdz otrajam sēklim, joms jau ir pārāk dziļš.
Otrajā jomā ūdens ir vēsāks nekā apakšējā jomā.
Ja ir skaidrs laiks, otrpus jūrai redzama Sāmsala.
Baltā Sāmsalas bāka redzama gandrīz vienmēr.
Pa jūru brauc kuģi, un zvejnieku laivas ir redzamas gan ejam jūrā, gan krastā nākam.
Zvejnieki no jūras visvairāk pārved butes, reņģes un brētliņas.
Reizēm maliņtīklos ir arī lielākas zivis kā mencas, sīgas, laši un citas.
Spēle
Uz krastu ejam mēs,
Uz krastu ejat jūs,
Uz krastu iet visi mūsu ciema zvejnieki.
Jūrā ejam mēs,
Jūrā ejat jūs,
Jūrā iet visi mūsu ciema zvejnieki.
Malā ejam mēs,
Malā ejat jūs,
Malā iet visi mūsu ciema zvejnieki.
Mājās ejam mēs,
Mājās ejat jūs,
Mājās iet visi mūsu ciema zvejnieki.
Pavasaris
Pavasaris krastā ir vēls.
To taisa ledus jūrā, kas dod aukstumu.
Taču, kad pavasaris ir klāt, tad tas arī ir skaists.
Lībietis domā, ka tik skaista pavasara kā krastā nav nekur.
Kārkliem un vītoliem ir pūpoli.
Ābeļdārzos zied koki, ap kuriem san bites, medu meklējot.
Bezdelīgas laidelējas šurpu un turpu, stārķis stāv uz vienas kājas savā ligzdā, dzeguze kūko, un viss mežs skan no putnu dziesmām.
Upes un strauti ir pilni ūdens, tie skrien vieglā straumē uz jūras pusi, trokšņojot ar savu burbuļošanu.
Zvejnieki atkal var iet jūrā, un lopi tiek dzīti uz ganībām.
Kad govis pirmo reizi ir ganībās bijušas, tad gani, lai būtu vairāk piena, tiek vakarā aplaistīti.
Gani laista pretī.
Turklāt piedalās arī bērni, un šajā vakarā neviens nerājas, ja bērniem ir slapjas drēbes.
Saule, ziemas nakšubaidoties, ir aizgājusi,
svešā zemē zvejniekus sildīt ir gājusi.
Pavasarī viņa atkal atpakaļ atnākusi pie mums ir,
nākot viņa no šejienes klusi sniegu aizdzinusi.
Aizdzinusi ziemas aukstumu, aizdzinusi ledu,
un, cik tālu vien redz acs, jūra palikusi vaļā.
Zvejnieki nu atkal jūrātīklus met,
zivīm pilnus tos vēlāk ārā velk.
Ejot jūrā, nākot malā, viņi neaizmirst to,
ka viņiem atnesis zvejas laikusaules darbs.
Vasara
Kad Jāņu diena ir klāt, tad ir arī vasara.
Jāņu vakarā cilvēki dodas uz krastu.
Tur ir kāda veca laiva apgāzta, kādi prauli sanesti, un tiem tiek pielaista uguns.
Tiek dziedātas Jāņu dziesmas, bet latviski.
Pēdējā laikā kādreiz dzird arī kādu retu dziesmu lībiski.
Pēc Jāņu dienas tūlīt nāk liels, grūts darba laiks, siena laiks.
Kam ir tālās pļavas, tie ne katru vakaru tiek mājās un bieži paliek arī pa nakti gulēt pļavā.
Vasarā pilsētnieki dodas ārā uz krasta ciematiem dzīvot, lai varētu jūrā peldēties.
Zvejniekiem arī tagad rodas vislielākais plekstu zvejas laiks.
Senāk zvejnieki vilka vada virves ar rokām laukā, tagad virves ir daudz garākas un resnākas, arī plekstu vads pats ir daudz lielāks, un virves tagad tiek vilktas ārā ar motorlaivu mašīnām.
Rudens pusē jūrā jau sarodas brētliņas.
Tikai siltā laikā tās daudz nezvejo.
Liels prieks bērniem vasarā ir tas, ka viņi var iet ogas lasīt un ēst.
Zemenes, mellenes un avenes ir jau gatavas.
Bezdelīgas dziesma
Klausieties, bērni, es teikšu nujums, kā dzied bezdelīga:
tā dzied: “Vējrādis!”
tā dzied: “Kļava!”
tā dzied: “Vitš vējrādis!”
tā dzied: “Vitš kļava!”
tā dzied: “Vitš vējrādis, vitš kļava,
vitš vējrādis, vitš kļava,
vitš vējrādis, vitš kļava,
tšorr!”
Rudens
Kad labība ir gatava un nopļauta, sākas rudens.
Dienas kļūst īsas, un naktis – garas.
Stārķis ir no savas ligzdas sen jau pazudis, un arī dziedātājputni vairs nav dzirdami.
Viņi visi ir no mums aizlaidušies uz siltajām zemēm, kur nav sniega un aukstuma.
Meži palikuši balti, tikai vārnu brēkšana ir dzirdama visvairāk vakaros, kad tās baros laižas, meklējot vietu, kur tās koku galotnēs var pārgulēt nakti.
Zvejniekiem ir pienācis vislielākais zvejošanas laiks.
Viņi atved malā gan brētliņas, gan reņģes.
Krastā ir darbs visu dienu.
Kad tīkli ir iztīrīti, tie tiek izklāti uz vabām, un zvejnieki, tikko paguvuši paēst, atkal tos noņem, lai varētu sasiet un atkal mest iekšā.
Gaiss un arī ūdens jūrā ir kļuvuši auksti, peldēties vairs nevar neviens.
Ja tīklu tīrītājiem salst pirksti, tad viņi iekurina jūrmalā uguni, pie kura var sildīt rokas un paši sildīties.
Cilvēki steidz uzart zemi, lai tā būtu gatava nākamā pavasara sējai.
Un, kad kartupeļi ir novākti, arī zeme sasalst, jūrā sarodas vižņi, vēlāk ledus, un ziema ir klāt.
Dzimtā valoda
Jūrmalnieku valoda, mana dzimtā valoda,
svēta man ir tava balss.
Kas var jūrmalnieku valodu aizmirst,
aizmirst arī savas mātes vārdu.
Jūrmalnieku valodu runājaveci,
spīvi jūrmalnieki,
jūrmalnieku valodā dziesmas dziedāja,
jūrmalnieku valodā Dievu lūdza.
Jūrmalnieku valodu runājam
tāpēc, ka mīlam; –
būsim tādi kā mūsu tēvi:
lībieši kā akmeņi cieti.
Ziema
Aukstums un sniegs mūsu lībiešu krastā reti ir pirms Ziemassvētkiem.
Kad tie ar eglēm, svecēm un dāvanām labiem bērniem ir pagājuši, sākas ziema.
Laiks kļūst auksts, un snieg sniegs.
Rati nu ir nolikti malā, un visi brauc ar ragavām un kamanām pa balto sniegu.
Reizēm, kad kāds atbrauc ciemos, pie zirga loka tiek piesiets arī zvaniņš, kas dzidrajā laikā tālu skan.
Pa ziemu bērniem ir jāiet skolā un sirsnīgi jāmācās.
Kad skolas darbi ir padarīti, tad ir laiks iet ārā spēlēties, mērīt sniega kupenu dziļumu un celt sniegavīrus.
Pa vigām var arī skriet ar slidām, un ar mazām ragaviņām var laisties lejā no kalna tā, ka vējš vien ausīs šalc.
Jūra piepildās ar ledu, un bieži ir dzirdama ledlauža taurēšana, kad tas citus kuģus ved cauri ledum.
Ja ir īpaši auksta ziema, kuģiem ir jāpaliek uz vietas, tad arī spēcīgais ledlauzis vairs nespēj palīdzēt.
Visi gaida pavasari ar sauli, kas izkausēs visu sniegu un ledu.
Cīkstēšanās
Austrenis ar sauli
spēkus mēģina, –
austreņa mākoņi ar sniegu
sauli aizsedz.
Starp mākoņiem diena atkal
sauli
sūta, tā dara tā, ka ūdens
vien paliek no sniega.
Lai pūš austrenis, kad viņš ved
ārā mākoņus,
saule spīdot būs
par viņu pārāka.
Saule zaļu padara to,
ko vēl sedz sniegs.
Par valdnieku saule paliek,
austrenim jāiet projām.
Miega vecis
Tālu mežā bija miega veča mājas.
Tur viņam bija lielas vējdzirnavas, kur no rīta līdz pat vakaram viņš mala smalkas miega smiltis.
Vakarā miega vecis paņēma lielu maisu, pilnu ar miega smiltīm, un devās aiznest bērniem miegu.
Atnāca pie Kārļa loga un skatījās – tik vēls jau, un puisēns vēl spēlējas uz grīdas!
Viegli paņēma no maisa labu sauju miega un iemeta caur logu puisēnam acīs.
Nu puisēna plakstiņi kļuva smagi, miegs sāka kņudināt acu kaktiņos.
Kad māte to redzēja, viņa teica: “Ai, miega veci, tu aizmidzini mūsu Kārli uz grīdas.”
Paņēma puisi klēpi un aiznesa uz gultu.
Bet miega vecis aizsoļoja uz priekšu ar gariem soļiem, aizgāja aiznest miegu arī citiem bērniem.
Miega dziesma
Lielas peles, mazas peles,
atnesiet bērnam miegu
caur istabu, caur kambari,
caur šūpuļa pagalvi.
Ko es šonakt redzēju
Bija pusnakts, kad miegs aizgāja projām.
Visi gulēja.
Es dzirdēju otrā istabā runāšanu un čalošanu.
Es izrāpos no gultas un gāju skatīties.
Es stāvēju paslepen durvīs.
Un ko es redzēju!
Lēnas lelle un mammas kafijas kanna svinēja kāzas.
Abām bija papīra rozes pie krūtīm, un lelle turēja kafijas kannu aiz roktura.
Kāzinieku bija pilna grīda.
Katls un spainis spēlēja mūziku, citi visi dancoja.
Ogļu stangas griezās ar stampu, tēva filca zābaki lēca ar krāsns kruķi.
Visi juku jukām laida vaļā valsi.
Kafijas tases un tējas glāzes vēlās kā kamoli no vienas sienas līdz otrai.
“Netaisiet tik lielu troksni!” bārās vecmāmiņa, trīskāju krēsls.
“Saimes ļaudis pamodīsies, tad ir svētki galā.”
Bet to neviens neievēroja.
Tik ilgi smējās un dancoja, kamēr viena kafijas tase saskrējās ar cukurdozi.
Kafijas tasei nolūza osa, un cukurdoze apgāzās.
Viss cukurs izbira pa grīdu.
“Vai es neteicu!” sodījās vecmāte krēsls.
Visi ļoti nobijās un skrēja katrs uz savu vietu.
Es ielīdu atpakaļ gultā.
Mamma no rīta domāja, ka žurkas ir to ligu sastrādājušas.
Dejo, dejo, niedre
Dejo, dejo, niedre,
dejo, dejo vien;
lai dejo līdzi pūkas un akots,
dejo, dejo vien!
Katra diena svētdiena,
katra diena dejamdiena,
Vakar dejoji, šodien dejo,
dejo, dejo vien;
rīt atkal tāpat dejo,
Dejo, dejo, niedre,
Anotācija.
Valter Lang: Baltijas somu un baltu agrīnie kontakti, par ko liecina arheoloģiskie un lingvistiskie dati.
Ilgstoši un intensīvi kontakti starp Baltijas somu un baltu ciltīm izraisīja šo divu dažādo valodu grupu kultūru lingvistisko un materiālo savīšanos.
Šis raksts koncentrējas uz dažām interesantām saistībām starp abām kultūrām, vienlaikus mēģinot izskaidrot un ilustrēt valodu kontaktus, izmantojot arheoloģiskos datus.
Pirmkārt, tiks analizētas dažas semantiski saistītas baltu aizguvumu grupas proto-somu valodā, lai noteiktu to aizņemšanās laiku un vietu.
Tālāk tiks parādīts, ka vēlā bronzas laikmeta kontakti ir bijuši visintensīvākie. Viens no pierādījumiem par šo kontaktu intensitāti ir somu vārda Kalev/Kaleva aizgūšana no baltu kalvis/kalējs, kas pirmoreiz tika minēts manā iepriekšējā rakstā igauņu valodā (Lang 2012).
Pēc tam seko diskusija par bronzas darbu un bronzas gredzenu liešanu, ko veica šie kalēji jeb kalevi, un nobeigumā pētīta šo gredzenu izmantošana ziedojumu un nodokļu uzlikšanas nolūkos.
Petri Kallio: Vēsturiskā fonoloģija no proto-somu līdz proto-lībiešu valodai.
Šis raksts kalpo kā mēģinājums rekonstruēt galveno skaņu likumu aptuveno hronoloģisko secību starp (vēlo) proto-somu un proto-lībiešu valodu.
Šī pētījuma blakusprodukts ir proto-lībiešu fonēmu sistēmas rekonstrukcija, kuras iepriekšējās versijas ir bijušas fragmentārākas un provizoriskas.
Noslēgumā īsi tiek apspriests, kad un kur tika runāta lībiešu proto-valoda pirms tās sadalīšanās Kurzemes un Salacas lībiešu valodās.
Patrick O’Rourke, Karl Pajusalu: Lībiešu valodas iezīmes igauņu izloksnēs.
Šis raksts iepazīstina ar lingvistiskiem jauninājumiem, kas raksturīgi gan Kurzemes, gan Salacas lībiešu valodai un ir zināmi arī kaimiņu igauņu dialektu apgabalos.
Šīs novatoriskās iezīmes ir fonoloģiskas, morfoloģiskas un morfosintaktiskas.
Šīs iezīmes galvenokārt ir sastopamas Igaunijas rietumu un dienvidrietumu daļā, bet arī konkrētāk apgabalos, kas atrodas tuvu pašreizējai rietumu robežai starp Igauniju un Latviju.
Plaši izplatītās kopīgās iezīmes lielākoties var izskaidrot kā rietumu somu valodai raksturīgās inovācijas, ja nav pierādīts, ka tās izraisījuši kontakti ar ģermāņu vai baltu valodām.
Iezīmes, kas izplatītas bijušās lībiešu valodas apgabala tiešā tuvumā, var klasificēt kā lībiešu substrātu rietumu un salu igauņu valodas apakšdialektos.
Kristi Salve: Slepeni caur Salatsi: vietvārdi igauņu rūnu dziesmās, kas saistītas ar lībiešu apmetņu apgabaliem.
Rakstā tiek meklēta atbilde uz jautājumu, vai igauņu rūnu dziesmās ir atsauces uz lībiešiem.
Izmantojot materiālus no igauņu rūnu dziesmu datubāzes, rakstā tiek novēroti daži valstu, upju un pilsētu nosaukumi.
Kurzemes vārds izrādījās ārkārtīgi populārs; tomēr tas parādās ļoti dažādos kontekstos.
Tuuli Tuisk: Lībiešu skaņu sistēmas galvenās iezīmes un izruna.
Šī raksta mērķis ir sniegt pārskatu par lībiešu skaņu sistēmu un izrunu.
Attiecībā uz lībiešu dialektu variācijām galvenā atšķirība ir starp austrumu un rietumu lībiešu valodu, savukārt centrālā lībiešu valoda veido pārejas zonu.
Lībiešu rakstu valodas pamats ir Austrumkurzemes dialekts.
Šis raksts koncentrējas uz standarta izrunu, nedaudz apspriežot variācijas.
Patskaņi un līdzskaņi tiek aplūkoti atsevišķi.
Turklāt tiek apspriestas lībiešu valodas prosodiskās iezīmes.
Lībiešu valoda izceļas kā Baltijas somu valoda, kuru ietekmējusi baltu valoda – latviešu.
Atšķirībā no daudzām citām Baltijas somu valodām lībiešu valodā ir balsīgie slēdzeņi un frikatīvi, kas var izpausties kā gari gemināti.
Lībiešu valodā ir liels skaits īsu un garu monoftongu, diftongu un triptongu.
Tiit-Rein Viitso: Esīva locījums lībiešu valodā.
Lībiešu valodā ir neliels vārdu formu kopums, kas apzīmē vietu vai laiku un atbild uz jautājumiem kur? un kad?, un, pamatojoties uz to locījumu galotnēm, tos var uzskatīt par esīva locījuma formu, tāpat kā līdzīgas formas citās Baltijas somu valodās.
Rakstā tiek pētītas šīs formas un ar tām saistītās latīva, sublatīva un ekscesīva locījumu formas, kas atbild uz jautājumiem uz kurieni?, uz kādu laiku? un no kurienes?, no kura laika?, un to vēsture.
Turklāt vārdu formas, kas formāli ir identiskas datīvajām formām, bet tiek izmantotas kā stāvokļa apstākļa vārdi, ir esīva locījuma formas, kas iegūtas no datīva, un tiek identificēti to lietojuma veidi.
Valts Ernštreits: Lībiešu valodas leksikas paplašināšanas metodes.
Šis raksts pēta iespējas paplašināt lībiešu valodas vārdu krājumu, izmantojot salikteņus, aizguvumus, atvasinātus vārdus un kalkus.
Ir skaidrs, ka šīs metodes jau tiek efektīvi izmantotas visā mūsdienu lībiešu literārās valodas attīstības periodā un līdz ar to ir izveidojušās specifiskas tradīcijas, veidojot neoloģismus lībiešu valodā.
Tātad, veidojot salikteņus, jāpievērš īpaša uzmanība tam, vai katrai sastāvdaļai tiek izmantota vienskaitļa vai daudzskaitļa forma, atsevišķos salikteņu veidos tiek izmantota vēsturiskā ģenitīva forma, vai arī viena vai abas sastāvdaļas ir jāloka.
Aizguvumi lībiešu valodā lielā mērā ir saistīti ar internacionālismiem, kas aizgūti caur latviešu valodu, bet pielāgoti, lai atbilstu unikālajām lībiešu izrunas un morfoloģijas prasībām.
Atvasināšana, izmantojot piedēkļus, ir diezgan produktīva, savukārt atvasināšana, izmantojot priedēkļus, ir izteikti ierobežota, neraugoties uz dažkārt sastopamajiem pretējiem uzskatiem.
Daudzi jauni jēdzieni ir aktīvi ienākuši lībiešu valodā, izmantojot kalkus.
Vārdu veidošana lībiešu valodā joprojām ir maz pētīta tēma, kur nepieciešami padziļināti pētījumi; tomēr jau esošie pētījumi par lībiešu valodas leksikas paplašināšanu nodrošina bagātīgu avota materiālu esamību turpmākai izpētei šajā jomā.
Renāte Blumberga: 1930. gados vēstulēs izmantotā lībiešu valoda: ieskats “Līvli” redaktoru sarakstē.
Izmantojot vārdu krājuma piemērus no 1930. gadu lībiešu valodas laikraksta “Līvli” vienīgo divu redaktoru vēstulēm, šis raksts parāda, ka ir iespējams atrast jaunus vārdus avotos, kas līdz šim ir maz izmantoti lingvistiskajos pētījumos, un ar kuriem ir iespējams papildināt lībiešu valodas leksiku.
Vārdu krājuma piemēri parāda jaunu vārdu un aizguvumu veidus, ko “Līvli” redaktori izmantojuši savā sarakstē, un vai tie atspoguļo formas, kas atrodamas 2012. gada “Lībiešu-igauņu-latviešu vārdnīcā”, kas ir lielākais projekts, kas pēdējos gados veltīts lībiešu valodai.
Pamatojoties uz šiem piemēriem, tiek sniegta īsa analīze, kas parāda, vai šo vārdu pareizrakstība un to grupēšana pēc deklinācijas veida tiek veikta konsekventi, vai arī šajā sakarā ir nepieciešamas izmaiņas.
Secināts, ka “Lībiešu-igauņu-latviešu vārdnīcā” ir ievērojama deklinācijas veidu daudzveidība, kas jāvienkāršo šādām aizgūto vārdu grupām: 1) lietvārdi, kas latviešu valodā beidzas ar -āris, -ārs un lībiešu valodā ar -ār; 2) lietvārdi, kas latviešu valodā beidzas ar -ors un lībiešu valodā ar -or, -ōr; 3) lietvārdi, kas latviešu valodā beidzas ar -āls, -āle, -ālis un lībiešu valodā ar -al, -āl, 4) īpašības vārdi, kas latviešu valodā beidzas ar -āls un lībiešu valodā ar -āl.
Tāpat tiek secināts, ka jaunizveidotajos vārdos, īpaši aizgūtajos internacionālismos, vārdu veidošanas principi netiek konsekventi ievēroti.
Turklāt šajā rakstā ir sniegti iespējamo jauno vārdu piemēri, kurus varētu pievienot lībiešu literārās valodas vārdnīcai.
Christopher Moseley: Kopienas valodas atdzīvināšana: lībiešu un citu kopienu valodas.
Šajā rakstā tiek salīdzināti centieni atdzīvināt divu Eiropas valodu mutvārdu lietošanu, kuras vairs netiek lietotas: korniešu valodu, kurā runā Anglijas dienvidrietumos, un lībiešu valodu Latvijā.
Lai mudinātu mantojuma apguvējus atkal lietot valodas, tiek izmantotas dažādas pieejas, taču pastāv kopīgas iezīmes, un abas puses var viena no otras mācīties.
Korniešu valodas partnerības darbs, organizējot un iedrošinot korniešu valodas apguvējus, tiek salīdzināts ar kursiem, ko vada Līvu savienības nodaļa Kolkā, Kurzemē.
Satversmes komisija izveidojās plaša – tajā darbojās 26 Satversmes sapulces deputāti.
Skaidrs, ka tik lielam pulkam veikt konkrēto darbu būtu grūti.
Tāpēc tika nolemts sadalīties divās apakškomisijās: viena izstrādās valsts iekārtas projektu, otra izstrādās pilsoņu brīvību un tiesību deklarāciju.
Tā pirmajā apakškomisijā vienojas 13 deputāti, un par tās vadītāju tiek ievēlēts enerģiskais Fēlikss Cielēns (dzimis 1888. Rīgas apriņķa Vid­ zemes pusē, miris 1964.).
Viņš savulaik, Parīzē studējot, bija iedziļinājies konstitucionālajās tiesībās un Rietumu parlamentārismā. 
Jau 1915. gadā, domājot par Latvijas politisko autonomiju, publiskoja savus valsts iekārtojuma pamatprincipus.
Fēlikss Cielēns bija guvis pamatīgu izglītību un politiskā darba pieredzi: 1906.–1910. gadā studējis tieslietas Pēterburgas universitātē, 1912.–1913. gadā Parīzes universitātē, no 1904. gada kaismīgi piedalījies revolucionārajā kustībā.
Tā kā 1906. gadā lauka karatiesa aizmuguriski piesprieda viņam nāves sodu, bija spiests emigrēt un gadiem darboties Briselē, Parīzē un Šveicē, publicēt savus darbus “Cīņā”, citos sociāldemokrātiskos un demokrātiskos izdevumos.
Latvijai liktenīgajā laikā viņš bija klāt Tautas padomē, Satversmes sapulcē, 1., 2. un 3. Saeimā, ārlietu misijās un Ārlietu ministrijā.
Viņa vadītā apakškomisija nāca klajā ar tādiem pamatuzstādījumiem kā valsts centrālais varas orgāns par­ laments un tā vēlēšanas, Valsts prezidents un parlamenta priekšsēdis, Ministru kabinets, Ministru prezidents un ministri, tiesneši, Valsts kontrolieris, referendumi, konstitūcijas grozīšana.
Izvērstu pārskatu un analīzi pa pantiem līdz ar M. Skujenieku 1921. gada septembrī sniedza Jānis Purgalis (dzimis 1868. Valkas apriņķī, miris 1934.).
Viņš bija studējis tieslietas Maskavas universitātē (1892–1896), kļuvis par zvērinātu advokātu, ievēlēts par Rīgas Latviešu biedrības priekšsēdētāja biedru, Rīgas pilsētas Domes priekšsēdētāja biedru, aktīvs namsaimnieku organizators Rīgā un Latvijas namsaimnieku delegāts Holandes, Austrijas, Vācijas un Itālijas namsaimnieku forumos.
Pēc Satversmes sapulces – 1. Saeimas deputāts.
Gan apakškomisijās, gan komisijās aktīvi darbojās arī pārējie Satver­ smes sapulces deputāti – Arveds Bergs, Pauls Kalniņš, Pauls Šīmanis, Gustavs Zemgals, Alberts Kviesis, Kārlis Ulmanis, Valērija Seile, Francis Kemps, Juris Pabērzs, Oto Nonācs, Fricis Menders, kā arī Latvijas Universitātes autoritatīvie mācībspēki – valststiesībnieks Kārlis Dišlers, tautsaimnieki, valodnieki un daudzi citi.
Arveds Bergs (dzimis 1875. Rīgā) – jurists un plaši pazīstams sabied­ riskais darbinieks, beidzis Tērbatas universitātes Juridisko fakultāti un tūlīt pēc augstskolas – Pēterburgas apgabaltiesā un Tiesu palātā, pēc tam Rīgas Latviešu biedrībā, “Baltijas Vēstneša”, “Dzimtenes Vēstneša” un citu izdevumu faktiskais vadītājs, progresīvās inteliģences organizators, nozīmīgu publikāciju autors par Latvijas starptautisko stāvokli un Krieviju franču, vācu, angļu un krievu valodā.
Kārļa Ulmaņa trešajā un ceturtajā valdībā ieņem iekšlietu ministra amatu, Parīzes Miera konferences dele­ gāts, Satversmes sapulces, 1. un 2. Saeimas deputāts.
Pēc 1940. gada okupācijas arestēts, deportēts uz Padomju Savienību un 1941. gada 19. decembrī Orenburgas cietumā nošauts.
Pauls Kalniņš (dzimis 1872. Jelgavas apriņķī) – pēc Liepājas ģim­ nāzijas studējis Maskavas universitātē dabaszinātnes un Tērbatas universitātē medicīnu, aizrāvies ar sociālistu idejām, par ko izraidīts no Baltijas, strādājis par asistentu Cīrihes klīnikā, vācu sociāldemokrātu presē rakstījis par cara soda ekspedīcijām Baltijā, 1906. gadā atgriezies Latvijā, turpinājis ārsta praksi, paralēli publiskajām aktivitātēm darbojies nelegāli – rakstījis pagrīdes izdevumiem, arī sociāldemokrātu laikrakstam “Cīņa”.
Sākoties Pirmajam pasaules karam, mobilizēts un bijis kara ārsts gan Helsinkos, gan Rīgas frontē.
1918.gadā kopā ar Frici Menderu, Marģeru Skujenieku un Kārli Ulmani Pauls Kalniņš izstrādā un nosūta Vācijas Reihstāgam rezolūciju par neatkarīgu Latviju.
1918.–1920. gadā viņš ir Tautas padomes loceklis, 1920.–1922. gadā – Satversmes sapulces loceklis, no 1922.gada – visu četru pirmo Saeimu deputāts, no 1925. gada līdz 1934. gadam – Saeimas priekš­ sēdētājs.
Vācu okupācijas laikā 1943. gadā, saglabādams konsekventu stāju pret jebkādu sadarbību ar okupācijas varām, piedalījies Latvijas Centrālās padomes dibināšanā un iestājies par parlamentāras Latvijas Republikas atjaunošanu. 1944. gadā dodas uz Zviedriju, taču nonāk Austrijā un 1945. gada augustā tur mirst.
Pauls Šīmanis (dzimis 1876. Jelgavā, miris 1944.) – vācbaltiešu sabiedriskais darbinieks, studējis tieslietas, vēsturi un literatūru Berlīnē, Marburgā, Minhenē, Greifsvaldē un Bonnā, Dr.iur., savulaik “Rigasche Rundschau” un citu izdevumu galvenais redaktors, Krievijas armijas virs­ nieks Pirmajā pasaules karā, par vācu bruņniecības kritiku izsūtīts uz Berlīni kā “letofils un demokrāts”, bet atgriežas Rīgā un kā vācu minori­ tātes līderis ir Latvijas Tautas padomes loceklis, Latvijas Satversmes sapulces deputāts un visu pirmo Latvijas Saeimu Vācu frakcijas vadītājs, daudzu konstitucionālo un minoritāšu problēmu risinātājs, 1925.– 1935. gadā Eiropas Nacionalitāšu kongresa Ženēvā viceprezidents, Eiropas Nacionālā izlīguma apvienības dibinātājs un vadītājs.
Gustavs Zemgals (dzimis 1871. Jelgavas apriņķī, miris 1939.) – beidzis Maskavas universitātes Juridisko fakultāti, piedalījies Krievijas–Japānas karā un 1905.gada revolūcijā, laikrakstu un žurnālu redaktors, 1917.–1920. gadā – Rīgas pilsētas galva, 1918.–1920. – Latvijas Tautas padomes priekšsēdētāja biedrs.
1918. gada 18. novembrī vada Tautas padomes sēdi, kurā tiek pasludināta Latvijas Republika, aizvieto Jāni Čaksti viņa ārzemju misijas reizēs, divu Saeimu deputāts, savulaik apsardzības un finanšu ministrs.
No 1927. līdz 1930. gadam – Latvijas Republikas otrais Valsts prezidents.
Alberts Kviesis (dzimis 1881. Jelgavas apriņķī) – beidzis Tērbatas universitātes Juridisko fakultāti, zvērināta advokāta palīgs un zvērināts advokāts Jelgavā (1907–1915), Jelgavas Latviešu biedrības priekšsēdētāja biedrs un priekšsēdētāja vietas izpildītājs, Tautas padomes loceklis, Satversmes sapulces deputāts, Tiesu palātas priekšsēdētājs, 1., 2. un 3. Saeimas deputāts (1922–1930), Saeimas priekšsēdētāja biedrs (1926– 1928), iekšlietu ministrs (1921–1923).
Vienlaikus viņš aizraujas ar mūziku: kopā ar dēlu muzicē un ir viens no latviešu operas organizētājiem, Latvijas Nacionālās operas valdes un direkcijas locekļiem, kā arī aizrautīgs 7. un 8. Vispārējo dziesmu svētku protektors.
No 1930. līdz 1936. gadam – Latvijas Republikas trešais Valsts prezidents, 1936.–1940. gadā – zvērināts advokāts Rīgā, vācu okupācijas laikā – atsevišķos tieslietu dienestos.
Mirst 1944. gada augustā uz vācu kuģa, gatavojoties doties uz Vāciju.
Kārlis Ulmanis (dzimis 1877. Jelgavas apriņķī) – nerimtīgs sabied­ riskais, politiskais, valsts darbinieks, tautsaimnieks; 
19 gadu vecumā devies uz Austrumprūsiju, lai apgūtu piensaimniecības lietas, studējis Cīrihes Politehniskā institūta Lauksaimniecības fakultātē (1902–1903), Leipcigas universitātes Lauksaimniecības fakultātē (1903–1905), beidzis Nebraskas universitātes Lauksaimniecības fakultāti ASV, Linkolnā (1909), 
1902. gadā un vēlāk noorganizējis pirmos piensaimniecības kursus Latvijā.
1905. gada revolūcijas laikā apcietināts un ieslodzīts Pleskavas cietumā, no 1906. gada emigrācijā Vācijā un ASV.
1917. gada aprīlī ievēlēts par Vidzemes guberņas vicekomisāru, Tautas padomes loceklis (1918–1920), Satversmes sapulces deputāts (1920–1922), visu pirmo četru Saeimu deputāts (1922– 1934), četrreiz ārlietu ministrs, vienreiz – apgādības ministrs, divreiz – zemkopības ministrs, vienreiz – apsardzības ministrs, septiņreiz – Ministru prezidents, 1934. gada 15. maija valsts apvērsuma vadītājs. Apvērsuma rezultātā tika apturēta Satversmes un Saeimas darbība, kuras veidošanā bija ielicis ne mazumu savu domu un pārliecības. 1936. gada 11. aprīlī uzņemas Valsts prezidenta funkcijas, kuras pilda līdz 1940. gada 21. jūlijam, arī Padomju Savienības armijai un okupācijas varai ienākot.
1940. gada 22. jūlijā deportēts uz Ziemeļkaukāzu, 1941. gada 5. jūlijā apcietināts, sūtīts tālākā etapā, 1942. gada 20. septembrī pa ceļam miris Krasnovodskas (tagad Turkmenbašī) cietumā, kapa vieta nezināma.
Šis cilvēks, kuram dzīvē augstāk par visu bija Latvijas valsts, vērtēts ļoti dažādi.
Izcilais latviešu vēsturnieks (un arī viņa kritiskais biogrāfs) Edgars Dunsdorfs atzīst: “Grūti iedomāties, ka kāds cits būtu varējis būt Latvijas pirmais Ministru prezidents.
Nav šaubu, ka, vadoties tikai no spējām, latviešu jaunajā inteliģencē bija daudzi, kas būtu varējušo ieņemt šo amatu.
Tomēr nevienam nebija vajadzīgās drosmes, lai satvertu nātres; Ulmanim šāda drosme bija.” Turklāt – visus darbības gadus.
Valērija Seile (dzimusi 1891. Rēzeknes apriņķī, mirusi 1970.) – ievērojama pedagoģijas autoritāte, Latgales sabiedriskā darbiniece, beigusi Petrogradas Bestuževa Augstāko sieviešu kursu Filoloģijas un vēstures fakultāti (1916), skolotāja Rēzeknē un Rīgā, Latgales latviešu kongresa organizētāja, Latvijas Tautas padomes locekle, Satversmes sapulces deputāte (viena no sešām Sapulces deputātēm), ilggadēja Daugavpils Valsts skolotāju institūta direktore (1920–1940), skolas grāmatu autore skolēniem un skolotājiem.
Francis Kemps (dzimis 1876. Rēzeknes apriņķī) – viens no galvenajiem Latgales pirmās atmodas (1904–1917) rosinātājiem un vadītājiem, nacionālās apziņas veidotājiem, kas mūsu jēdzienu sistēmā un valodā inflantiešu, vitebskiešu un citu nosaukumu vietā iestiprina tādus vārdus kā Latgale un latgalieši, bez kuriem nevaram iedomāties latviešu kopumu.
Četrus kursus nomācījies Pēterburgas Katoļu garīgajā seminārā, izstājas no tā, iztur konkursu, mācās un ar izcilību iegūst Pēterburgas Civilinženieru institūta inženiera­arhitekta specialitāti.
Par iekrātiem studenta rubļiem sāk izdot pirmo latgaliešu laikrakstu “Gaisma”, pirmo latgaliešu žurnālu un vairākus citus izdevumus.
Jau laikraksta ievadrakstā (27.11.1905.) viņš kaismīgi aicina:
“Bruoli latvīši! (..) Laiks jau ari mums, latvīšim, nūmest malnas kolpa drēbes, nūstōt cytu tautu eilē un saceit: asmu latvīts, cytom tautom leidzeigs, asmu cylvāks, breivam cylvākam leidzons!”
Kā rezerves virsnieks cīnījies Galīcijas frontē, ievainots, apbalvots ar Krievijas valsts ordeņiem, strādājis kara būvniecības resorā.
Atgriezies Latgalē, iestājas par Latgales kultūrnacionālo autonomiju.
Kad Latvijas nacionālajai armijai ieņemot Rēzekni, kļūst par Rēzeknes pilsētas galvu, kopā ar novadnieku Franci Trasunu izveido Latgales demokrātu partiju (1924), tiek ievēlēts Satversmes sapulcē un 1. Saeimā, tiek uzaicināts par jaunās valsts satiksmes ministra biedru, pēc tam – par ministrijas galveno inspektoru.
Savās dzirnavās netālu no Ludzas pabeidz savu sirdsdarbu – grāmatu “Latgales likteņi” (1937).
Padomju vara 1949. gadā šo darbīgo, savu zemi dziļi mīlošo cilvēku deportē uz Sibīriju, uz Tomskas apgabalu.
Viņam izdodas apmesties kādā latgaliešu kolonistu ciemā kolhozā “Latgolija”, pat iegūt īpašumā vecu pirtiņu.
Taču 1952.gada rudenī mītne aizdegas un tās mītnieks aiziet nebūtībā.
Juris Pabērzs (dzimis 1891. Daugavpils apriņķī, miris 1961.) – jurists un literāts, studējis Petrogradas universitātes Juridiskajā fakultātē (1912– 1917), miertiesnesis Daugavpils apriņķī (1917–1918), Daugavpils apgabal­ tiesas priekšsēdētāja vietnieks (1934–1940), arī Satversmes sapulces (1920– 1922), vairāku Saeimu (1928–1934) deputāts, ministrs Latgales lietās, trīsreiz tieslietu ministrs, labklājības ministrs, dažādos amatos Latvijas PSR laikā.
Oto Nonācs (dzimis 1880. Madonas apriņķī, miris 1942.) – pēc Valkas skolotāju semināra beidzis Rīgas Politehniskā institūta Tirdzniecības nodaļu, Cand. rer. merc., bijis aktīvs politisko procesu žurnālists, zemnie­ cības un agrāro problēmu pārzinātājs, laikraksta “Latvija” (1905–1914), “Latvijas Vēstnesis” (1925) un citu izdevumu redaktors un aprakstnieks, ievēlēts Latvijas Tautas padomē, Satversmes sapulcē, 1. un 2. Saeimā, bet atbalstījis Kārļa Ulmaņa autoritāro vadību, kas 1934. gada 15. maijā apturēja arī viņa izstrādāto Satversmi.
Fricis Menders (dzimis 1885. Rīgā) – studējis tautsaimniecību un tieslietas Vīnes universitātē (1907–1911) un Bernes universitātē (1911– 1912), Briseles Socioloģijas institūtā (1913), Dr.iur., aktīvs 1905. gada revolūcijas dalībnieks, sociāldemokrātu vadītājs, arestēts un izsūtīts uz Sibīriju, Jeņisejas guberņu, no izsūtījuma izbēdzis, atgriezies Latvijā, Tautas padomes loceklis, Satversmes sapulces un visu pirmo četru Saeimu deputāts Ārlietu un Juridiskajā komisijā.
Vācu okupācijas laikā iesaistās Latvijas Centrālajā padomē, pēc kara – dažādos juridiskos darbos, līdz 1948. gadā atkal citas pretvaras arestēts un deportēts uz Mordoviju, miris 1971. gadā Rīgā.
Kārlis Dišlers (dzimis 1878. Kuldīgas apriņķī) – ievērojams latviešu valststiesībnieks, viens no Latvijas valststiesību zinātnes izveidotājiem.
Studējis un beidzis Pēterburgas universitātes Juridisko fakultāti, izcili aizstāvējis pētījumu “Administratīvā justīcija Francijā un Vācijā”, atstāts fakultātē Valsts tiesību katedrā gatavoties akadēmiskajai darbībai.
1917.– 1920. gadā – valststiesību docents Omskas Politehniskā institūta Ekono­ mikas nodaļā.
1920. gadā tiek aicināts atgriezties Latvijā un kļūt par 1919. gada 28. septembrī atklātās Latvijas Universitātes Tautsaimniecības un tiesību zinātņu fakultātes mācībspēku – sākumā par docentu administratīvajās tiesībās, vēlāk arī valststiesībās, iegūst Dr.iur. grādu, tiek ievēlēts par profesoru un fakultātes dekānu, tiek ievēlēts par 2. Saeimas deputātu un tajā pilda Izglītības komisijas priekšsēdētāja funkcijas.
Vēlāk gan cenšas juridiski pamatot arī Kārļa Ulmaņa 1934. gada maija valsts apvērsumu.
1941. gadā tiek deportēts uz Krieviju, Krasnojarsku, strādā gan par tehnikuma naktssargu, gan skolotāju aizvietotāju, atgriežas Latvijā, 1949. gadā nosūtīts atpakaļ uz Sibīriju, 1954. gada rudenī tur arī mirst...
Plašs un dziļš ir Kārļa Dišlera kā jurista un cilvēka redzesloks: viņš darbojas gan žurnālos “Tieslietu Ministrijas Vēstnesis”, “Darba Tiesības”, “Tautas Tiesības”, “Valsts Darbinieks”, “Jurists”, “Skaidrība”, gan popu­ lārajā laikrakstā “Jaunākās Ziņas”, raksta dzeju un īsprozu, tulko latviešu literāros darbus krievu valodā.
Sarakstījis vairākas fundamentālas apceres: “Anglijas parlamenta vēsture”, “Demokrātiskas valsts iekārtas pamati”, “Latvijas valsts varas orgāni un viņu funkcijas” un citas.
Viņš dod to racionālāko un labāko Latvijas valsts iekārtas celtnei un ar patriota un profesionāļa gaišumu valsts desmitgadē – 1928.gadā vērtē padarīto:
“(..)Latvijas tauta ir pratusi savu demokrātisko satversmi veidot, attīstīt un sargāt, un varam būt pārliecināti, ka tauta pratīs to arī turpmāk – Latvijas Republikas nākamos gadu desmitos un gadu simteņos.”
Neapstrīdami: Latvijas Satversmi veidoja latviešu augstākās raudzes inteliģence, bagātas kultūras cilvēki.
Viņu vidū – mūsu lielie gara darbinieki, Latvijas valstiskuma idejiskie līderi ilgu gadu garumā: Rainis un Aspazija, Kārlis Skalbe, Francis Trasuns, Andrejs Kurcijs un daudzi citi.
Rainis – Jānis Pliekšāns (dzimis 1865. Jēkabpils apriņķī) – visaugstākās raudzes latviešu gara darbinieks, beidzis Pēterburgas universitātes Juridisko fakultāti (1888), dažādās vietās advokāts un notārs, iesaistījies gadsimta beigu idejiskā latviešu inteliģences kustībā “Jaunā strāva”, apcietināts, izsūtīts piespiedu nometinājumā uz Ziemeļkrieviju (1899–1903), viens no 1905. gada revolūcijas iedvesmotājiem, kopā ar dzīvesbiedri Aspaziju (kopš 1897) devies trimdā (1905–1920) uz Šveici, visu mūžu lolojis Latvijas valstiskuma ideju un tautas garīgās attīstības, izglītības un demokrātiskos centienus, nepaguris publicējies Šveices un Vācijas laikrakstos par Latviju un latviešiem, devis izcilu ieguldījumu simboliskā virziena latviešu dzejā un dramaturģijā attīstībā, 1919. gadā ar sajūsmu sveic latviešu valsts nodibināšanos: “Sveika, brīvā Latvija!” Abi ar Aspaziju 1920. gadā atgriežas Rīgā un tiek ievēlēti Satversmes sapulcē un Saeimā, Rainis kļūst par Dailes teātra direktoru (1920–1921), Nacionālā teātra direktoru (1921–1925) un izglītības ministru (1926–1928).
Tiek virzīts Nobela prēmijai literatūrā.
Tiek virzīts, bet netiek ievēlēts par Satversmes sapulces priekšsēdētāju, zināmā mērā viļas politisko partiju sašķeltajā sabiedrībā.
Mirst pēkšņi ar sirdstrieku Rīgas Jūrmalā 1929. gadā. 
Aspazija–Elza Pliekšāne (Rozenberga) (dzimusi1865.Jelgavas apriņķī) – pirmā lielā latviešu dzejniece un dramaturģe, temperamentīga “Jaunās strāvas” kustības dalībniece, kuras dzīves kredo visspilgtāk izpaužas pirmās latviešu romantiskās drāmas “Vaidelote” varones vārdos: “Es vētras zvanis esmu / un zvanu negaisu!”.
1895. gada rudenī viņa grib iestāties Cīrihes augstskolas Medicīnas fakultātē, bet pieviļ veselība, kopš 1896. gada nešķirama Raiņa mūža pavadone gan izsūtījumos, gan miera dzīvē.
1920. gada pavasarī no Cīrihes caur Varšavu un Daugavpili abi dzejnieki 10. aprīlī atgriežas Rīgā un tiek sveikti ar tautas demonstrācijām.
Un pēc nedēļas tiek ievēlēti par Satversmes sapulces deputātiem.
Dzejniekus Satversmes sapulcē spilgti, kaut, iespējams, subjektīvi tēlo cits deputāts, partijas biedrs Fēlikss Cielēns, aprakstot Raiņa nedrošās oratora spējas katedrā un Aspaziju, kas gan uzstājusies nedaudzas reizes, bet kuras balss “bija skaļa un skaidra, valoda plūda bez piepūles; runai nebija nekāda sentimentāla pietoņa, nekādu samākslotu, lirisku izpušķojumu. 
Viņa runāja kā īsta cīnītāja un nekautrējās ar ironiju sadot pretiniekam (..)”.
Veselības problēmu un depresijas mākta, dzejniece vientuļi aizgāja Rīgā 1943. gada nogalē.
Andrejs Kurcijs – K u r š i n s k i s (dzimis 1884. Aizputes apriņķī, miris 1959.) – rakstnieks, sabiedriskais darbinieks, studējis Rīgas Politehniskajā institūtā tirdzniecības zinātnes, Vācijā, Jēnas universitātē – filozofiju un medicīnu, ieguvis Dr.med. grādu, pēc tam beidzis Kazaņas universitātes Medicīnas fakultāti (1913) un papildinājies filozofijas un mākslas studijās Berlīnē.
Iesaistījies nelegālās sociālistiskās organizācijās, piedalījies 1905. gada revolūcijā, kļuvis Latvijas pašnolemšanās savienības priekšsēdētājs (1918), ievēlēts Tautas padomē, Satversmes sapulcē un Saeimā.
Vairāku moderno dzejas virzienu un prozas grāmatu autors.
Francis Trasuns (dzimis 1864. Rēzeknes apriņķī) – mācītājs, apgaismotājs, sabiedriskais darbinieks – mācījies Pēterburgas Katoļu garīgajā seminārā, beidzis Pēterburgas Garīgo akadēmiju, pēc dabas opo­ zicionārs, varas izsekots, kratīts, arestēts un mētāts pa draudzēm Daugavpilī, Rīgā, Pēterburgā, Rēzeknē, Narvā, Novgorodā, Rēvelē, Gat­ činā, par piedalīšanos latgaliešu atmodas kustībā izsūtīts uz Vladimiru, atgriežas Pēterburgas seminārā kā docētājs un profesors (1902).
Ievēlēts Krievijas 1. Valsts domē, piedalījies Latgales latviešu kongresa organizē­šanā (1917. gada aprīlis–maijs), ar savu lielo autoritāti atbalstījis Latgales atraušanos no Vitebskas guberņas un apvienošanos ar pārējo Latviju.
Rainis konstatē: “Francis Trasuns bija pirmais latgalietis, kas meklēja un atrada ceļu uz saprašanos starp divām šķirtām mūsu tautas daļām.” Valsts prezidents Jānis Čakste viņa aiziešanas reizē 1926. gada aprīlī saka: “Francis Trasuns ielika mūsu Latvijas ģerbonī trešo zvaigzni – Latgali.” Tāds bija šis latgalietis – Latgales Pagaidu zemes padomes priekšsēdētājs (1917–1918), Latvijas Tautas padomes loceklis, Satversmes sapulces, 1. un 2. Saeimas deputāts.
Kārlis Skalbe (dzimis 1879. Cēsu apriņķī) – tautskolotājs, iemīļots rakstnieks, sabiedriskais darbinieks, piedalījies 1905. gada revolūcijas noti­ kumos, jau tad iestājies par patstāvīgu Latviju, bijis spiests emigrēt uz ārzemēm, sākumā uz Cīrihi, vēlāk uz Somiju, Norvēģiju.
Pēc tam atgriežas dzimtenē, turpina būt sabiedriski aktīvs, nododas galvenokārt literārajam un publicistikas darbam, viens no lielā laikraksta “Latvijas Vēstnesis” (19.07.1920.–15.12.1925.) izveidotājiem un pirma­ jiem redaktoriem, vada Latvijas Rakstnieku un žurnālistu arodbiedrību.
Latvijas valstij liktenīgajos gados ir Tautas padomes loceklis, Satversmes sapulces un pirmo četru Saeimu deputāts.
1944. gada rudenī vienā no pēdējām bēgļu laivām spiests pamest mājas un doties uz Baltijas jūras otru krastu – uz Zviedriju, kur 1945. gada pavasarī Stokholmā mirst.
...Gan viņi, gan daudzie citi (lai neapgalvotu, ka visi 152) Satversmes sapulces deputāti izstrādāja un pieņēma Latvijas Republikas pamatu likumu – Satversmi.
Pa to laiku Rīgā tiek noslēgts Latvijas–Krievijas Miera līgums un beidzas Brīvības cīņas (11.08.1920.), tiek pieņemts vitāli svarīgais Agrārās reformas likums (pa daļām, 16.09.1920.– 03.05.1922.), Bulduros notiek Latvijas, Lietuvas, Igaunijas, Polijas, Somijas (piedaloties Ukrainas un Baltkrievijas priekšstāvjiem) konference par Baltijas Antantes dibināšanu (06.08.1920.–06.09.1920.), notiek tautas skaitīšana, uzrādot Latvijā 1,6 miljonus iedzīvotāju, Antantes valstis atzīst Latvijas Republiku de iure (26.01.1921.), Latvija kļūst par Tautu Savienības locekli (22.09.1921.), tiek nodibināta sava nauda (03.08.1922.: 1 lats – 0,2903226 grami tīra zelta), notiek 1. Saeimas vēlēšanas (07.–08.10.1922.), stājas spēkā Latvijas Republikas Satversme, uz pirmo sēdi sanāk 1.Saeima (07.11.1922.), tiek ievēlēts Latvijas Republikas pirmais Valsts prezidents Jānis Čakste (14.11.1922.).
Jānis Čakste, slēdzot Satversmes sapulci, atzīst: “(..) Mēs esam savu darbu pabeiguši.
Par mūsu darba labumu mēs paši nevaram spriest, lai tauta spriež par viņu un tālākās paaudzes.
(..) Latvijas tautas pirmie likumīgie pārstāvji ir pierādījušies par spējīgiem strādāt parlamentārisku darbu, un šis darbs nav bijis arī bez panākumiem.
Latvijas valsts ideja, apziņa par Latvijas valsts vajadzību ir nostiprinājusies tautā cieši.
Es domāju, mums tagad neatradīsies neviens pats, kas būtu pret šo Latvijas valsts ideju.
Jaunā Latvija, pie kuras izbūves mēs esam strādājuši divarpus gadus, attīstīsies, plauks un zels mūsu tālākām paaudzēm.”
Bet 1922. gada 7. novembrī, lielgabalu salūtam nodārdot un pirmo Saeimu atklājot, Jānis Čakste padarīto vērtē vēl vēsturiskāk: “Taisni šinī brīdī Latvijas valstī stājas spēkā Latvijas jaunā valsts Satversme.
Šī jaunā Satversme ieved Latvijā jaunu iekārtu, viņa rada pa daļai jaunus valdības orgānus un ciešāk noteic tikpat esošiem, kā arī jauniem orgāniem viņu funkcijas.
No šī brīža šī jaunā Satversme būs tas pamats, uz kā varēs darboties valdības iestādes un valdības personas labāki un pilnīgāki, nekā tas līdz šim bija iespējams.
Mēs cerēsim visi un būsim pārliecībā, ka šī jaunā Satversme mums līdzēs galīgi nodibināt Latvijā likumību un taisnību un līdz ar to tautas labklājību un kārtību.
Lai šī jaunā valsts Satversme padara Latviju laimīgu un stipru!”
Šo Latvijas valstiskās idejas pārliecināto cilvēku ieguldījums nu palicis stenogrammās un Satversmes tekstā kā dārgs mantojums mums.
Pamats demokrātiskai, izsvērtai, harmoniskai valsts dzīvei un tās pilsoņu dzīvei.
Laikraksta “Latvijas Vēstnesis” galvenais redaktors Oskars Gerts Summa cum pietāte! (Ar dziļāko cieņu – lat.)
